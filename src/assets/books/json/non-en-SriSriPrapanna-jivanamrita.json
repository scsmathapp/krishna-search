{
  "title": "श्रीश्रीप्रपन्न-जीवनामृतम्",
  "code": "non-en-SriSriPrapanna-jivanamrita",
  "chapters": [
    {
      "title": "श्रीश्रीप्रपन्न-जीवनामृतम्",
      "paragraphs": [
        {
          "class": "b34",
          "text": "\r"
        },
        {
          "class": "b158",
          "text": " श्रीश्रीगुरु-गौरांगौ जयतः"
        },
        {
          "class": "b155",
          "text": " श्रीश्रीप्रपन्न-जीवनामृतम्"
        },
        {
          "class": "b156",
          "text": " श्रीब्रह्म-माध्व-गौड़ीय-संप्रदायाचार्य-भास्कर-श्रीरूपानुग-प्रवर-"
        },
        {
          "class": "b156",
          "text": " भगवान्-श्रीश्रील-भक्तिसिद्धांत-सरस्वती-गोस्वामी-प्रभूपादानां"
        },
        {
          "class": "b156",
          "text": " परमप्रिय-पार्षदेन"
        },
        {
          "class": "b154",
          "text": " विश्व-विश्रुत-श्रीचैतन्य-सारस्वत-मठोत्तमानां"
        },
        {
          "class": "b154",
          "text": " प्रतिष्ठातृ-आचार्य-सभापति-अनन्त-श्रीविभूषितेन"
        },
        {
          "class": "b156",
          "text": " ॐ विष्णुपाद परमहंसकुलचुड़ामणि"
        },
        {
          "class": "b156",
          "text": " श्रीश्रील भक्तिरक्षक-श्रीधर-देवगोस्वामी-महाराजेन"
        },
        {
          "class": "b156",
          "text": " संकलितं"
        },
        {
          "class": "b154",
          "text": " तथा तत्कर्तृक-तत्स्थलाभिषिक्तेन उक्तमठ-वर्य्याणां"
        },
        {
          "class": "b156",
          "text": " वर्त्तमान्-सभापति-आचार्येण ॐ अष्टोत्तरशतश्री-"
        },
        {
          "class": "b156",
          "text": " श्रीमद भक्तिसुंदर-गोविंद-देवगोस्वामी-विष्णुपादेन"
        },
        {
          "class": "b208",
          "text": " सम्पादितम्"
        },
        {
          "class": "b208",
          "text": " तृतीय-मुद्रण"
        },
        {
          "class": "b209",
          "text": " नवद्वीप श्री चैतन्य सारस्वत मठतः"
        },
        {
          "class": "b210",
          "text": " श्री रसाब्धि ब्राहमचारिणा प्रकाशितम्श्री<br />गौराब्द ५१२; बंगाब्द १४०४<br />नवद्वीप श्री चैतन्य सारस्वत मठाचार्येण"
        },
        {
          "class": "b211",
          "text": " सर्व्वस्वत्व-संरक्षितम्"
        }
      ]
    },
    {
      "title": "সূচীপত্র",
      "paragraphs": [
        {
          "class": "b46",
          "text": "\r"
        },
        {
          "class": "b186",
          "text": " সূচীপত্র"
        },
        {
          "class": "b212",
          "text": " <span class=\"e1\">ऊपक्रमामृतम्श्री</span>"
        },
        {
          "class": "b212",
          "text": " <span class=\"e1\">शास्त्रवचनामृतम्आ</span>"
        },
        {
          "class": "b212",
          "text": " <span class=\"e1\">नुकूल्यस्य सङ्कल्पः</span>"
        },
        {
          "class": "b212",
          "text": " <span class=\"e1\">प्रातिकूल्य-विवर्ज्जनम् </span>"
        },
        {
          "class": "b212",
          "text": " <span class=\"e1\">रक्षिष्यतीति विश्वासः</span>"
        },
        {
          "class": "b212",
          "text": " <span class=\"e1\">गोपतृत्वे-वरणम्आ</span>"
        },
        {
          "class": "b212",
          "text": " <span class=\"e1\">त्मनिक्षेपः</span>"
        },
        {
          "class": "b212",
          "text": " <span class=\"e1\">कार्पण्यम्श्री</span>"
        },
        {
          "class": "b212",
          "text": " <span class=\"e1\">श्रीभगवद्वचनामृतम्अ</span>"
        },
        {
          "class": "b212",
          "text": " <span class=\"e1\">वशेषामृतम्स्त</span>"
        },
        {
          "class": "b213",
          "text": " <span class=\"e1\">वरत्न</span>"
        }
      ]
    },
    {
      "title": "ऊपक्रमामृतम्",
      "paragraphs": [
        {
          "class": "b46",
          "text": "\r"
        },
        {
          "class": "b159",
          "text": " प्रथमोऽध्यायः"
        },
        {
          "class": "b214",
          "text": " ऊपक्रमामृतम्"
        },
        {
          "class": "b160",
          "text": " अथ मङ्गलाचरणम्—"
        },
        {
          "class": "b81",
          "text": " श्री-गुरु-गौर-गान्धर्व्वा-गोविन्दाङ्घ्रीन् गणैः सह ।<br />वन्दे प्रसादतो येषां सर्व्वारम्भाः शुभङ्कराः ॥१॥"
        },
        {
          "class": "b81",
          "text": " गौर-वाग्विग्रहं वन्दे गौराङ्गं गौरवैभवम् ।<br />गौर-सङ्कीर्त्तनोन्मत्तं गौरकारुण्यसुन्दरम् ॥२॥"
        },
        {
          "class": "b81",
          "text": " गुरुरूपहरिं गौरं राधारुचिरुचावृतम् ।<br />नित्यं नौमि नवद्वीपे नामकीर्त्तननर्त्तनैः ॥३॥"
        },
        {
          "class": "b81",
          "text": " श्रीमत्-प्रभु-पदाम्भोज मधुपेभ्यो नमो नमः ।<br />तृप्यन्तु कृपया तेऽत्र प्रपन्नजीवनामृते ॥४॥"
        },
        {
          "class": "b160",
          "text": " आत्म-विज्ञप्तिः—"
        },
        {
          "class": "b81",
          "text": " अत्यर्व्वाचीनरूपोऽपि प्राचीनानां सुसम्मतान् ।<br />श्लोकान् कतिपयानत्र चाहरामि सतां मुदे ॥५॥"
        },
        {
          "class": "b81",
          "text": " “तद्वाग्विसर्गो जनताघविप्लवो<br />यस्मिन् प्रतिश्लोकमबद्धवत्यपि ।<br />नामान्यनन्तस्य यशोऽङ्कितानि यत्<br />शृण्वन्ति गायन्ति गृणन्ति साधवः ॥६॥”"
        },
        {
          "class": "b81",
          "text": " “अभिव्यक्ता मत्तः प्रकृतिलघुरूपादपि बुधा<br />विधात्री सिद्धार्थान् हरिगुणमयी वः कृतिरयम् ।<br />पुलिन्देनाप्यग्निः किमु समिधमुन्मथ्य जनितो<br />हिरण्यश्रेणीनामपहरति नान्तःकलुषताम् ॥७॥”"
        },
        {
          "class": "b81",
          "text": " यथोक्ता रूपपादेन नीचेनोत्पादितेऽनले ।<br />हेम्नः शुद्धिस्तथैवात्र विरहार्त्ति हृतिः सताम् ॥८॥"
        },
        {
          "class": "b81",
          "text": " अन्तः कवियशस्कामं साधुतावरणं बहिः ।<br />शुध्यन्तु साधवः सर्व्वे दुश्चिकित्स्यमिमं जनम् ॥९॥"
        },
        {
          "class": "b81",
          "text": " कृष्णगाथाप्रिया भक्ता भक्तगाथाप्रियो हरिः ।<br />कथञ्चिदुभयोरत्र प्रसङ्गस्तत्प्रसीदताम् ॥१०॥"
        },
        {
          "class": "b81",
          "text": " स्वभावकृपया सन्तो मदुद्देश्यमलिनताम् ।<br />संशोध्याङ्गीकुरुध्वं भो ह्यहैतुक कृपाब्धयः ॥११॥"
        },
        {
          "class": "b160",
          "text": " अथ ग्रन्थ-परिचयः—"
        },
        {
          "class": "b81",
          "text": " ग्रन्थेऽस्मिन् परमे नाम प्रपन्नजीवनामृते ।<br />दशाध्याये प्रपन्नानां जीवनप्राणदायकम् ॥१२॥"
        },
        {
          "class": "b81",
          "text": " वर्द्धकं पोषकं नित्यं हृदिन्द्रियरसायनम् ।<br />अतिमर्त्त्यरसोल्लास परस्परसुखावहम् ॥१३॥"
        },
        {
          "class": "b81",
          "text": " विरहमिलनार्थाप्तं कृष्णकार्ष्णकथामृतम् ।<br />प्रपत्तिविषयं वाक्यं चोद्धृतं शास्त्रसम्मतम् ॥१४॥"
        },
        {
          "class": "b81",
          "text": " अत्र चानन्यचित्तानां कृष्णपादरजोजुषाम् ।<br />कृष्णपादप्रपन्नानां कृष्णार्थेऽखिलकर्मणाम् ॥१५॥"
        },
        {
          "class": "b81",
          "text": " कृष्णप्रेमैकलुब्धानां कृष्णोच्छिष्टैकजीविनाम् ।<br />कृष्णसुखैकवाञ्छानां कृष्णकिङ्करसेविनाम् ॥१६॥"
        },
        {
          "class": "b81",
          "text": " कृष्णविच्छेददग्धानां कृष्णसङ्गोल्लसद्धृदाम् ।<br />कृष्णस्वजनबन्धूनां कृष्णैकदयितात्मनाम् ॥१७॥"
        },
        {
          "class": "b81",
          "text": " भक्तानां हृदयोद्घाटि मर्म्मगाथामृतेन च ।<br />भक्तार्त्ति हरभक्ताशा भीष्टपूर्त्तिकरं तथा ॥१८॥"
        },
        {
          "class": "b81",
          "text": " सर्व्वसंशयच्छेदि हृद्ग्रन्थिभिज्ज्ञानभासितम् ।<br />अपूर्व्व-रस-सम्भार चमत्कारितचित्तकम् ॥१९॥"
        },
        {
          "class": "b81",
          "text": " विरहव्याधिसन्तप्तभक्तचित्तमहौषधम् ।<br />युक्तायुक्तं परित्यज्य भक्तार्थाखिल चेष्टितम् ॥२०॥"
        },
        {
          "class": "b81",
          "text": " आत्मप्रदानपर्य्यन्त-प्रतिज्ञान्तः प्रतिश्रुतम् ।<br />भक्तप्रेमैकवश्य-स्व-स्वरूपोल्लासघोषितम् ॥२१॥"
        },
        {
          "class": "b81",
          "text": " पूर्णाश्वासकरं साक्षात् गोविन्दवचनामृतम्स<br />माहृतं पिबन्तु भोः साधवः शुद्धदर्शनाः ॥२२॥"
        },
        {
          "class": "b160",
          "text": " अध्याय-परिचयः—"
        },
        {
          "class": "b81",
          "text": " अत्रैव प्रथमाध्याये उपक्रमामृताभिधे ।<br />मन्गलाचरणञ्चात्मविज्ञप्तिर्वस्तुनिर्णयः ।<br />ग्रन्थपरिचयोऽध्याय विषयश्च निवेशितः ॥२३॥"
        },
        {
          "class": "b81",
          "text": " द्वितीयाध्यायके नाम श्रीशास्त्रवचनामृते ।<br />प्रपत्तिविषया नानाशास्त्रोक्तिः सन्निवेशिता ॥२४॥"
        },
        {
          "class": "b81",
          "text": " तृतीयतोऽष्टमं यावत् श्रीभक्तवचनामृते ।<br />प्रपत्तिः षड़्विधा प्रोक्ता भागवतगणोदिता ॥२५॥"
        },
        {
          "class": "b81",
          "text": " आनुकूल्यस्य सङ्कल्पः प्रातिकूल्य-विवर्ज्जनम् ।<br />रक्षिष्यतीति विश्वासो गोप्तृत्वे वरणं तथा ॥२६॥"
        },
        {
          "class": "b81",
          "text": " आत्मनिक्षेप कार्पण्ये षड़्-विधा शरणागतिः ।<br />एवं पर्य्यायतश्चास्मिन्नेकैकाध्यायसग्रंहः ॥२७॥"
        },
        {
          "class": "b81",
          "text": " अध्याये नवमे नाम भगवद्वचनामृते ।<br />श्लोकामृतं समाहृतं साक्षाद्भगवतोदितम् ॥२८॥"
        },
        {
          "class": "b81",
          "text": " दशमे चरमाध्याये चावशेषामृताभिधे ।<br />गुरुकृष्णस्मृतौ ग्रन्थस्योपसंहरणं कृतम् ॥२९॥"
        },
        {
          "class": "b81",
          "text": " उद्धृतश्लोकपूर्व्वे तु तदर्थ-सुप्रकाशकम् ।<br />वाक्यञ्च यत्नतस्तत्र यथाज्ञानं निवेशितम् ॥३०॥"
        },
        {
          "class": "b81",
          "text": " भगवद्गौरचन्द्रानां वदनेन्दुसुधात्मिका ।<br />भक्तोक्तैर्वेशिता श्लोका भक्तभावोदिता यतः ॥३१॥"
        },
        {
          "class": "b81",
          "text": " प्रपत्त्या सह चानन्य-भक्तेर्नैकट्यहेतुतः ।<br />अनन्यभक्तिसम्बन्धं बहुवाक्यमिहोद्धृतम् ॥३२॥"
        },
        {
          "class": "b81",
          "text": " भगवद्भक्त-शास्त्रानां सम्बन्धोऽस्ति परस्परम् ।<br />तत्तत् प्राधान्यतो नाम्नां प्रभेदकरणं स्मृतम् ॥३३॥"
        },
        {
          "class": "b81",
          "text": " प्रत्यध्यायविशेषस्तु तत्र तत्रैव वक्ष्यते ।<br />महाजनविचारस्य किञ्चिदलोछ्यतेऽधुना ॥३४॥"
        },
        {
          "class": "b160",
          "text": " वस्तु-निर्णयः—"
        },
        {
          "class": "b81",
          "text": " भगवद्भक्तितः सर्व्वमित्युत्सृज्य विधेरपि ।<br />कैङ्कर्य्यं कृष्णपादैकाश्रयत्वं शरणागतिः ॥३५॥"
        },
        {
          "class": "b81",
          "text": " सर्व्वान्तर्यामितां दृष्ट्वा हरेः सम्बन्धतोऽखिले ।<br />अपृथग्भावतद्दृष्टिः प्रपत्तिर्ज्ञानभक्तितः ॥३६॥"
        },
        {
          "class": "b81",
          "text": " नित्यत्वञ्चैव शास्त्रेषु प्रपत्तेर्ज्ञायते बुधैः ।<br />अप्रपन्नस्य नृजन्मवैफल्योक्तेस्तु नित्यता ॥३७॥"
        },
        {
          "class": "b81",
          "text": " नान्यदिच्छन्ति तत्पाद रजःप्रपन्नवैष्णवाः ।<br />किञ्छिदपीति तत्तस्याः साध्यत्वमुच्यते बुधैः ॥३८॥"
        },
        {
          "class": "b81",
          "text": " भवदुःखविनाशश्च परनिस्तारयोग्यता ।<br />परं पदं प्रपत्त्यैव कृष्णसम्प्राप्तिरेव च ॥३९॥"
        },
        {
          "class": "b81",
          "text": " श्रवणकीर्त्तनादीनां भक्त्यङ्गानां हि याजने ।<br />अक्षमस्यापि सर्व्वाप्तिः प्रपत्त्यैव हराविति ॥४०॥"
        },
        {
          "class": "b81",
          "text": " सख्यरसाश्रितप्राया सेति केचित् वदन्ति तु ।<br />माधुर्य्यादौ प्रपन्नानां प्रवेशो नास्ति चेति न ॥४१॥"
        },
        {
          "class": "b81",
          "text": " सकृत् प्रवृत्तिमात्रेण प्रपत्तिः सिध्यतीति यत् ।<br />लोभोत्पादनहेतोस्तदालोचन-प्रयोजनम् ॥४२॥"
        },
        {
          "class": "b81",
          "text": " अपि तदानुकूल्यादि-सङ्कल्पाद्यङ्गलक्षणात् ।<br />तदनुशीलनीयत्वमुच्यते हि महाजनैः ॥४३॥"
        },
        {
          "class": "b81",
          "text": " भवार्त्तिपीड्यमानो वा भक्तिमात्राभिलाष्यपि ।<br />वैमुख्यबाध्यमानोऽन्यगतिस्तच्छरणं व्रजेत् ॥४४॥"
        },
        {
          "class": "b81",
          "text": " आश्रयान्तरराहित्ये वान्याश्रयविसर्ज्जने ।<br />अनन्यगतिभेदस्तु द्विविधः परिकीर्त्तितः ॥४५॥"
        },
        {
          "class": "b81",
          "text": " मनोवाक्कायभेदाच्च त्रिविधा शरणागतिः ।<br />तासां सर्व्वाङ्गसम्पन्ना शीघ्रं पूर्णफलप्रदा ।<br />न्यूनाधिक्येन चैतासां तारतम्यं फलेऽपि च ॥४६॥"
        },
        {
          "class": "b160",
          "text": " अपूर्व्व-फलत्वं—"
        },
        {
          "class": "b81",
          "text": " विनाश्य सर्व्वदुःखानि निजमाधुर्य्यवर्षणम् ।<br />करोति भगवान्भक्ते शरणागतपालकः ॥४७॥"
        },
        {
          "class": "b81",
          "text": " अप्यसिद्धं तदीयत्वं विना च शरणागतिम् ।<br />इत्यपूर्व्वफलत्वं हि तस्याः शंसन्ति पण्डिताः ॥४८॥"
        },
        {
          "class": "b81",
          "text": " अथवा बहुभिरेतैरुक्तिभिः किं प्रयोजनम् ।<br />सर्व्वसिद्धिर्भवेदेव गोविन्दचरणाश्रयात् ॥४९॥"
        },
        {
          "class": "b81",
          "text": " श्रीसनातन-जीवादि-महाजन-समाहृतम् ।<br />अपि चेन्नीचसंस्पृष्टं पीयूषं पीयतां बुधाः ॥५०॥"
        },
        {
          "class": "b208",
          "text": " इति श्रीप्रपन्नजीवनामृते उपक्रमामृतं नाम प्रथमोऽध्यायः ।"
        }
      ]
    },
    {
      "title": "श्रीशास्त्रवचनामृतम्",
      "paragraphs": [
        {
          "class": "b46",
          "text": "\r"
        },
        {
          "class": "b159",
          "text": " द्वितीयोऽध्यायः"
        },
        {
          "class": "b214",
          "text": " श्रीशास्त्रवचनामृतम्"
        },
        {
          "class": "b81",
          "text": " श्रुतिस्मृत्यादिशास्त्रेषु प्रपत्तिर्यन्निरूप्यते ।<br />तदुक्तं द्वितीयाध्याये श्रीशास्त्रवचनामृते ॥१॥"
        },
        {
          "class": "b160",
          "text": " प्रपत्तिः श्रुतौ—"
        },
        {
          "class": "b162",
          "text": " यो ब्रह्माणं विदधातिपूर्व्वं यो ब्रह्मविद्यां<br />तस्मै गाः पालयति स्म कृष्णः ।<br />तं हि देवमात्मवृत्तिप्रकाशं<br />मुमुक्षुर्वै शरणममुं व्रजेत् ॥२॥"
        },
        {
          "class": "b215",
          "text": " तापण्यां (ब्रः सं टीका)"
        },
        {
          "class": "b160",
          "text": " तादात्म्य-याथार्थ्यं स्मृतौ—"
        },
        {
          "class": "b162",
          "text": " अहङ्कृतिर्मकारः स्यान्नकारस्तन्निषेधकः ।<br />तस्मात्तु नमसा क्षेत्रिस्वातन्त्र्यं प्रतिषिध्यते ॥३॥"
        },
        {
          "class": "b162",
          "text": " भगवत्परतन्त्रोऽसौ तदायत्तात्मजीवनः ।<br />तस्मात् स्वसामर्थ्यविधिं त्यजेत् सर्व्वमशेषतः ॥४॥"
        },
        {
          "class": "b215",
          "text": " पाद्म-उत्तरखण्ड"
        },
        {
          "class": "b160",
          "text": " अहङ्कारादप्रपत्तिः—"
        },
        {
          "class": "b162",
          "text": " अहङ्कारनिवृत्तानां केशवो नहि दूरगः ।<br />अहङ्कारयुतानां हि मध्ये पर्व्वतराशयः ॥५॥"
        },
        {
          "class": "b215",
          "text": " ब्रः वैः"
        },
        {
          "class": "b160",
          "text": " अद्वयज्ञानमनाश्रितानामेव जगद्दर्शनम्—"
        },
        {
          "class": "b162",
          "text": " यावत् पृथक्त्वमिदमात्मन इन्द्रियार्थ-<br />मायाबलं भगवतो जन ईश पश्येत् ।<br />तावन्न संसृतिरसौ प्रतिसङ्क्रमेत<br />व्यर्थापि दुःखनिवहं वहती क्रियार्था ॥६॥"
        },
        {
          "class": "b215",
          "text": " भाः ३/९/९"
        },
        {
          "class": "b160",
          "text": " तन्नित्यत्वम्, तदभावे आत्मनो वञ्चितत्वात्—"
        },
        {
          "class": "b162",
          "text": " प्राप्यापि दुर्ल्लभतरं मानुष्यं विबुधेप्सितम् ।<br />यैराश्रितो न गोविन्दस्तैरात्मा वञ्चितश्चिरम् ॥७॥"
        },
        {
          "class": "b215",
          "text": " ब्रः वैः"
        },
        {
          "class": "b160",
          "text": " अप्रपन्नानां जीवनवैफल्याच्च—"
        },
        {
          "class": "b162",
          "text": " अशीतिञ्चतुरश्चैव लक्षांस्तान् जीवजातिषु ।<br />भ्राम्यद्भिः पुरुषैः प्राप्य, मानुष्यं जन्मपर्य्ययात् ॥८॥"
        },
        {
          "class": "b162",
          "text": " तदप्यफलतां यातं तेषामात्माभिमानिनाम् ।<br />वराकानामनाश्रित्य गोविन्दचरणद्वयम् ॥९॥"
        },
        {
          "class": "b215",
          "text": " ब्रः वैः"
        },
        {
          "class": "b160",
          "text": " सर्व्वाधमेष्वपि मुक्तिदातृत्वम्—"
        },
        {
          "class": "b162",
          "text": " सर्व्वाचार-विवर्ज्जिताः शठधियो व्रात्या जगद्वञ्चका<br />दम्भाहङ्कृतिपानपैशुनपराः पापान्त्यजा निष्ठुराः ।"
        },
        {
          "class": "b162",
          "text": " ये चान्ये धनदारपुत्रनिरताः सर्व्वाधमास्तेऽपि हि<br />श्रीगोविन्दपदारविन्दशरणा मुक्ता भवन्ति द्विज ॥१०॥"
        },
        {
          "class": "b215",
          "text": " नारर्सिंह"
        },
        {
          "class": "b160",
          "text": " तन्निष्ठस्य नाधोगतिः—"
        },
        {
          "class": "b162",
          "text": " परमार्थमशेषस्य जगतामादिकारणम् ।<br />शरण्यं शरणं यातो गोविन्दं नावसीदति ॥११॥"
        },
        {
          "class": "b215",
          "text": " बृः नाः"
        },
        {
          "class": "b160",
          "text": " दुःखहरत्वं मनोहरत्वञ्च—"
        },
        {
          "class": "b162",
          "text": " स्थितः प्रियहिते नित्यं य एव पुरुषर्षभः ।<br />राजंस्तव यदुश्रेष्ठो वैकुण्ठः पुरुषोत्तमः ॥१२॥"
        },
        {
          "class": "b162",
          "text": " य एनं संश्रयन्तीह भक्त्या नारायणं हरिम् ।<br />ते तरन्तीह दुर्गाणि न मेऽत्रास्ति विचारणा ॥१३॥"
        },
        {
          "class": "b215",
          "text": " महाभारत, शान्तिपर्व्व"
        },
        {
          "class": "b160",
          "text": " अभयामृत-दातृत्वञ्च—"
        },
        {
          "class": "b162",
          "text": " ये शङ्खचक्राब्जकरं हि शार्ङ्गिणं<br />खगेन्द्रकेतुं वरदं श्रियः पतिम् ।<br />समाश्रयन्ते भवभीतिनाशनं<br />तेशां भयं नास्ति विमुक्तिभाजाम् ॥१४॥"
        },
        {
          "class": "b215",
          "text": " वामन"
        },
        {
          "class": "b160",
          "text": " सर्व्वार्थ-साधकत्वम्—"
        },
        {
          "class": "b162",
          "text": " संसारेऽस्मिन् महाघोरे मोहनिद्रासमाकुले ।<br />ये हरिं शरणं यान्ति ते कृतार्था न संशयः ॥१५॥"
        },
        {
          "class": "b215",
          "text": " बृः नाः"
        },
        {
          "class": "b160",
          "text": " अजितेन्द्रियाणामपि शिवदत्वम्—"
        },
        {
          "class": "b162",
          "text": " किं दुरापादनं तेषां पुंसामुद्दामचेतसाम् ।<br />यैराश्रितस्तीर्थपदश्चरणो व्यसनात्ययः ॥१६॥"
        },
        {
          "class": "b215",
          "text": " भाः ३/२३/४२"
        },
        {
          "class": "b160",
          "text": " संसारक्लेशहारित्वम्—"
        },
        {
          "class": "b162",
          "text": " शारीरा मानसा दिव्या वैयासे ये च मानुषाः ।<br />भौतिकाश्च कथं क्लेशा बाधेरन् हरिसंश्रयम् ॥१७॥"
        },
        {
          "class": "b215",
          "text": " भाः ३/२२/३७"
        },
        {
          "class": "b160",
          "text": " शरणागतानाम् अयत्नसिद्धमेव परं पदम्—"
        },
        {
          "class": "b162",
          "text": " समाश्रिता ये पदपल्लवप्लवं<br />महत्पदं पुण्ययशो मुरारेः ।<br />भवाम्बुधिर्वत्सपदं परं पदं<br />पदं पदं यद्विपदां न तेषाम् ॥१८॥"
        },
        {
          "class": "b215",
          "text": " भाः १०/१४/५८"
        },
        {
          "class": "b160",
          "text": " सर्व्वात्माश्रितानां विवर्त्तनिवृत्तिः—"
        },
        {
          "class": "b162",
          "text": " येषां स एव भगवान् दययेदनन्तः<br />सर्व्वात्मनाश्रितपदो यदि निर्व्यलीकम् ।<br />ते दुस्तरामतितरन्ति च देवमायां<br />नैषां ममाहमितिधीः श्वशृगालभक्ष्ये ॥१९॥"
        },
        {
          "class": "b215",
          "text": " भाः २/७/४२"
        },
        {
          "class": "b160",
          "text": " तदुपेक्षितानां दुःखप्रतिकारः क्षणिक एव—"
        },
        {
          "class": "b162",
          "text": " बालस्य नेह शरणं पितरौ नृसिंह<br />नार्त्तस्य चागदमुदन्वति मज्जतो नौः ।<br />तप्तस्य तत्प्रतिविधिर्य इहाञ्जसेष्टः<br />तावद्विभो तनुभृतां त्वदुपेक्षितानाम् ॥२०॥"
        },
        {
          "class": "b215",
          "text": " भाः ७/९/१९"
        },
        {
          "class": "b160",
          "text": " अनाश्रितानामसदवग्रहादेव विविधार्त्तिः—"
        },
        {
          "class": "b162",
          "text": " तावद्भयं द्रविणदेहसुहृन्निमित्तं<br />शोकः स्पृहा परिभवो विपुलश्च लोभः ।<br />तावन्ममेत्यसदवग्रह आर्त्तिमूलं<br />यावन्न तेऽङ्घ्रिमभयं प्रवृणीत लोकः ॥२१॥"
        },
        {
          "class": "b215",
          "text": " भाः ३/९/६"
        },
        {
          "class": "b160",
          "text": " परिपूर्ण-कामो हरिरेवाश्रयणीयोऽन्यद्धेयम्—"
        },
        {
          "class": "b162",
          "text": " अविस्मितं तं परिपूर्णकामं<br />स्वेनैव लाभेन समं प्रशान्तम् ।<br />विनोपसर्पत्यपरं हि बालिशः<br />श्वलाङ्गुलेनातितितर्त्ति सिन्धुम् ॥२२॥"
        },
        {
          "class": "b215",
          "text": " भाः ६/९/२२"
        },
        {
          "class": "b160",
          "text": " हरेरेव सर्व्वोद्धारित्वम्—"
        },
        {
          "class": "b162",
          "text": " किरातहूणान्ध्र-पुलिन्द-पुक्कशा<br />आभीरशुह्मा यवनाः खशादयः ।<br />येऽन्ये च पापा यदुपाश्रयाश्रयाः<br />शुध्यन्ति तस्मै प्रभविष्णवे नमः ॥२३॥"
        },
        {
          "class": "b215",
          "text": " भाः २/४/११८"
        },
        {
          "class": "b160",
          "text": " हरिचरणाश्रिता एव सारग्राहिणोऽन्यथा कर्म्मयोगादिभिरात्मघातित्वम्—"
        },
        {
          "class": "b162",
          "text": " अथात आनन्ददुघं पदाम्बुजं<br />हंसाः श्रयेरन्नरविन्दलोचन ।<br />सुखं नु विश्वेश्वर योगकर्म्मभिः<br />तन्माययामी विहता न मानिनः ॥२४॥"
        },
        {
          "class": "b215",
          "text": " भाः ११/२९/३"
        },
        {
          "class": "b160",
          "text": " श्रीकृष्णचरणशरणागतेः परमसाध्यत्वम्—"
        },
        {
          "class": "b162",
          "text": " न नाकपृष्ठं न च सार्व्वभौमं न पारमेष्ठ्य न रसाधिपत्यम् ।<br />न योगसिद्धीरपुनर्भवं वा वाञ्चन्ति यत्पादरजःप्रपन्नाः ॥२५॥"
        },
        {
          "class": "b215",
          "text": " भाः १०/१६/३७"
        },
        {
          "class": "b160",
          "text": " हरिप्रपन्नानामन्य-निस्तार-सामर्थ्यमात्मारामाणामपि हरिपदप्रपत्तिश्च—"
        },
        {
          "class": "b162",
          "text": " यत्पादसंश्रयाः सूत मुनयः प्रशमायनाः ।<br />सद्यः पुनन्त्युपस्पृष्टाः स्वर्धुन्यापोऽनुसेवया ॥२६॥"
        },
        {
          "class": "b215",
          "text": " भाः १/१/१५"
        },
        {
          "class": "b160",
          "text": " श्रीकृष्णैकशरणा नैव विधिकिङ्कराः—"
        },
        {
          "class": "b162",
          "text": " देवर्षिभूताप्तनृणां पितॄणां<br />न किङ्करो नायम्ऋणी च राजन् ।<br />सर्व्वात्मना यः शरणं शरण्यं<br />गतो मुकुन्दं परिहृत्य कर्त्तम् ॥२७॥"
        },
        {
          "class": "b215",
          "text": " भाः ११/५/४१"
        },
        {
          "class": "b160",
          "text": " तदनुगृहीता वेदधर्म्मातीता एव—"
        },
        {
          "class": "b162",
          "text": " यदा यस्यानुगृह्णाति भगवान् आत्म-भावितः ।<br />स जहाति मतिं लोके वेदे च परिनिष्ठिताम् ॥२८॥"
        },
        {
          "class": "b215",
          "text": " भाः ४/२९/४५"
        },
        {
          "class": "b160",
          "text": " श्रीकृष्णस्वरूपमेव परमाश्रयपदम्—"
        },
        {
          "class": "b162",
          "text": " दशमे दशमं लक्ष्यमाश्रिताश्रयविग्रहम् ।<br />श्रीकृष्णाख्यं परं धाम जगद्धाम नमामि तत् ॥२९॥"
        },
        {
          "class": "b215",
          "text": " भावार्थ-दीपिका, भाः १०/१/१"
        },
        {
          "class": "b160",
          "text": " श्रीमन्महाप्रभोः पदाश्रयमाहात्म्यम्—"
        },
        {
          "class": "b162",
          "text": " ध्येयं सदा परिभवघ्नमभीष्टदोहं<br />तीर्थास्पदं शिवविरीञ्चिनुतं शरण्यम् ।<br />भृत्यार्त्तिहं प्रणतपाल भवाब्धिपोतं<br />वन्दे महापुरुष ते चरणारविन्दम् ॥३०॥"
        },
        {
          "class": "b215",
          "text": " भाः ११/५/३३"
        },
        {
          "class": "b160",
          "text": " श्रीचैतन्यचरणशरणे चिदेकरसविलास-लाभः—"
        },
        {
          "class": "b162",
          "text": " संसारसिन्धुतरणे हृदयं यदि स्यात्<br />सङ्कीर्त्तनामृत-रसे रमते मनश्चेत् ।<br />प्रेमाम्बुधौ विहरणे यदि चित्तवृत्तिः<br />चैतन्यचन्द्रचरणे शरणं प्रयातु ॥३१॥"
        },
        {
          "class": "b215",
          "text": " चैतन्य चन्द्रामृत ८/९३"
        },
        {
          "class": "b160",
          "text": " षड़्विधा शरणागतिः—"
        },
        {
          "class": "b162",
          "text": " आनुकूल्यस्य सङ्कल्पः प्रातिकूल्य-विवर्ज्जनम् ।<br />रक्षिष्यतीति विश्वासो गोप्तृत्वे वरणं तथा ।<br />आत्मनिक्षेपकार्पण्ये षड़्विधा शरणागतिः ॥३२॥"
        },
        {
          "class": "b215",
          "text": " वैष्णवतन्त्र"
        },
        {
          "class": "b160",
          "text": " सा च कायमनोवाक्यैः साध्या—"
        },
        {
          "class": "b162",
          "text": " तवास्मीति वदन् वाचा तथैव मनसा विदन् ।<br />तत्स्थानमाश्रितस्तन्वा मोदते शरणागतः ॥३३॥"
        },
        {
          "class": "b215",
          "text": " वैष्णवतन्त्र"
        },
        {
          "class": "b208",
          "text": " इति श्रीप्रपन्नजीवनामृते श्रीशास्त्रवचनामृतं नाम द्वितीयोऽध्यायः ।"
        }
      ]
    },
    {
      "title": "आनुकूल्यस्य सङ्कल्पः",
      "paragraphs": [
        {
          "class": "b46",
          "text": "\r"
        },
        {
          "class": "b159",
          "text": " तृतीयोऽध्यायः"
        },
        {
          "class": "b159",
          "text": " श्रीभक्तवचनामृतम्म्"
        },
        {
          "class": "b214",
          "text": " आनुकूल्यस्य सङ्कल्पः"
        },
        {
          "class": "b81",
          "text": " कृष्ण-कार्ष्णग-सद्-भक्ति प्रपन्नत्वानुकूलके ।<br />कृत्यत्व-निश्चयश्चानुकूल्य-सङ्कल्प उच्यते ॥१॥"
        },
        {
          "class": "b160",
          "text": " श्रीकृष्णसङ्कीर्त्तनमेव तत्पदाश्रितानां परमानुकूलम्—"
        },
        {
          "class": "b162",
          "text": " चेतोदर्पणमार्ज्जनं भवमहादावाग्निनिर्व्वापणं<br />श्रेयःकैरवचन्द्रिकावितरणं विद्यावधूजीवनम् ।<br />आनन्दाम्बुधिवर्द्धनं प्रतिपदं पूर्णामृतास्वादनं<br />सर्व्वात्मस्नपनं परं विजयते श्रीकृष्णसङ्कीर्त्तनम् ॥२॥"
        },
        {
          "class": "b215",
          "text": " श्रीश्रीभगवतश्चैतन्यचन्द्रस्य"
        },
        {
          "class": "b160",
          "text": " तत्र सम्पत्तिचतुष्टयं परमानुकूलम्—"
        },
        {
          "class": "b162",
          "text": " तृनादपि सुनीचेन तरोरपि सहिष्णुना<br />अमानिना मानदेन कीर्त्तनीयः सदा हरिः ॥३॥"
        },
        {
          "class": "b215",
          "text": " श्रीश्रीभगवतश्चैतन्यचन्द्रस्य"
        },
        {
          "class": "b160",
          "text": " कार्ष्णानामधिकारानुरूपा सेवैव भजनानुकूला—"
        },
        {
          "class": "b162",
          "text": " कृष्णेति यस्य गिरि तं मनसाद्रियेत<br />दीक्षास्ति चेत् प्रणतिभिश्च भजन्तमीशम् ।<br />शुश्रूषया भजनविज्ञम् अनन्यमन्य-<br />निन्दादिशून्यहृदमिप्सितसङ्गलब्ध्या ॥४॥"
        },
        {
          "class": "b215",
          "text": " श्रीरूपपादानां"
        },
        {
          "class": "b160",
          "text": " उत्साहादिगुणा अनुकूलत्वादादरणीयाः—"
        },
        {
          "class": "b162",
          "text": " उत्साहान्निश्चयाद्धैर्य्यात् तत्तत्कर्म्मप्रवर्त्तनात् ।<br />सङ्गत्यागात् सतोवृत्तेः षड़भिर्भक्तिः प्रसिद्ध्यति ॥५॥"
        },
        {
          "class": "b215",
          "text": " श्रीरूपपादानां"
        },
        {
          "class": "b160",
          "text": " युक्तवैराग्यमेवानुकूलम्—"
        },
        {
          "class": "b162",
          "text": " यावता स्यात् स्वनिर्व्वाहः स्वीकुर्य्यात्तावदर्थवित् ।<br />आधिक्ये न्यूनतायाञ्च च्यवते परमार्थतः ॥६॥"
        },
        {
          "class": "b215",
          "text": " श्रीव्यासपादानां"
        },
        {
          "class": "b160",
          "text": " तत्र कृष्णसम्बन्धस्यैव प्राधान्यम्—"
        },
        {
          "class": "b162",
          "text": " त्वयोपभुक्तस्रग्गन्धवासोऽलङ्कारचर्च्चिताः ।<br />उच्छिष्टभोजिनो दासास्तव मायां जयेम हि ॥७॥"
        },
        {
          "class": "b215",
          "text": " श्रीमदुद्धवस्य"
        },
        {
          "class": "b160",
          "text": " सर्व्वथा हरिस्मृतिरक्षणमेव तात्पर्य्यम्—"
        },
        {
          "class": "b162",
          "text": " अलब्धे वा विनष्टे वा भक्ष्याच्छादनसाधने ।<br />अविक्लव-मतिर्भूत्वा हरिमेव धिया स्मरेत् ॥८॥"
        },
        {
          "class": "b215",
          "text": " श्रीव्यासपादानां"
        },
        {
          "class": "b160",
          "text": " सर्व्वत्र तदनुकम्पा दर्शनादेव तत्सिद्धिः—"
        },
        {
          "class": "b162",
          "text": " तत्तेऽनुकम्पां सुसमीक्षमाणोभुञ्जान एवात्मकृतं विपाकम् ।<br />हृद्वाग्वपुर्भिर्विदधन्नमस्ते जीवेत यो मुक्तिपदे स दायभाक् ॥९॥"
        },
        {
          "class": "b215",
          "text": " —श्रीब्रह्मणः"
        },
        {
          "class": "b160",
          "text": " साधुसङ्गात् सर्व्वमेव सुलभम्—"
        },
        {
          "class": "b162",
          "text": " तुलयाम लवेनापि न स्वर्गं नापुनर्भवम् ।<br />भगवत्सङ्गिसङ्गस्य मर्त्त्यानां किमुताशिषः ॥१०॥"
        },
        {
          "class": "b215",
          "text": " श्रीशौनकादीनां"
        },
        {
          "class": "b160",
          "text": " गुरुपदाश्रय एव मुख्यः—"
        },
        {
          "class": "b162",
          "text": " तस्माद् गुरुं प्रपद्येत जिज्ञासुः श्रेयः उत्तमम् ।<br />शाब्दे परे च निष्णातं ब्रह्मण्युपशमाश्रयम् ॥११॥"
        },
        {
          "class": "b215",
          "text": " श्रीप्रबुद्धस्य"
        },
        {
          "class": "b160",
          "text": " तत्र शिक्षा-सेवा-फलाप्तिश्च—"
        },
        {
          "class": "b162",
          "text": " तत्र भागवतान् धर्म्मान् शिक्षेद् गुर्व्वात्मदैवतः ।<br />अमाययानुवृत्त्या यैस्तुष्येदात्मात्मदो हरिः ॥१२॥"
        },
        {
          "class": "b215",
          "text": " श्रीप्रबुद्धस्य"
        },
        {
          "class": "b160",
          "text": " तदीयाराधनं परमफलदम्—"
        },
        {
          "class": "b162",
          "text": " मज्जन्मनः फलमिदं मधुकैटभारे<br />मत्प्रार्थनीय मदनुग्रह एष एव ।<br />त्वद्भृत्यभृत्य-परिचारक-भृत्य-भृत्य<br />भृत्यस्य भृत्यमिति मां स्मर लोकनाथ ॥१३॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " तदीय-सेवनं न हि तुच्छम्—"
        },
        {
          "class": "b162",
          "text": " ज्ञानावलम्बकाः केचित् केचित् कर्म्मावलम्बकाः ।<br />वयं तु हरि-दासानां पादत्राणावलम्बकाः ॥१४॥"
        },
        {
          "class": "b215",
          "text": " श्रीदेशिकाचार्य्यस्य"
        },
        {
          "class": "b160",
          "text": " अस्मादनन्यनिष्ठा—"
        },
        {
          "class": "b162",
          "text": " त्यजन्तु बान्धवाः सर्व्वे निन्दन्तु गुरवो जनाः ।<br />तथापि परमानन्दो गोविन्दो मम जीवनम् ॥१५॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " अप्राकृतरत्युदयश्च—"
        },
        {
          "class": "b162",
          "text": " यत्तद् वदन्तु शास्त्राणि यत्तद्व्याख्यान्तु तार्किकाः ।<br />जीवनं मम चैतन्य पादाम्भोजसुधैव तु ॥१६॥"
        },
        {
          "class": "b215",
          "text": " श्रीप्रबोधानन्दपादानां"
        },
        {
          "class": "b160",
          "text": " साध्यसेवासङ्कल्पः—"
        },
        {
          "class": "b162",
          "text": " भवन्तमेवानुचरन्निरन्तरः<br />प्रशान्तनिःशेषमनोरथान्तरः ।<br />कदाहमेकान्तिकनित्यकिङ्करः<br />प्रहर्षयिष्यामि सनाथजीवितम् ॥१७॥"
        },
        {
          "class": "b215",
          "text": " श्रीय़ामुनाचार्य्यस्य"
        },
        {
          "class": "b160",
          "text": " परिकरसिद्धेराकाङ्क्षा—"
        },
        {
          "class": "b162",
          "text": " सकृत्त्वदाकारविलोकनाशया<br />तृणीकृतानुत्तमभुक्तिमुक्तिभिः ।<br />महात्मभिर्मामवलोक्यतां नय<br />क्षणेऽपि ते यद्विरहोऽति दुःसहः ॥१८॥"
        },
        {
          "class": "b215",
          "text": " श्रीय़ामुनाचार्य्यस्य"
        },
        {
          "class": "b160",
          "text": " निरुपाधिकभक्तिस्वरूपोपलब्धिः—"
        },
        {
          "class": "b162",
          "text": " भक्तिस्त्वयि स्थिरतरा भगवन् यदि स्यात्<br />दैवेन नः फलति दिव्यकिशोरमूर्त्तिः ।<br />मुक्तिः स्वयं मुकुलिताञ्जलि सेवतेऽस्मान्<br />धर्म्मार्थकामगतयः समयप्रतीक्षाः ॥१९॥"
        },
        {
          "class": "b215",
          "text": " श्रीबिल्वमङ्गलस्य"
        },
        {
          "class": "b160",
          "text": " व्रजरसश्रेष्ठत्वम्—"
        },
        {
          "class": "b162",
          "text": " श्रुतिमपरे स्मृतिमितरे भारतमन्ये भजन्तु भवभीताः ।<br />अहमिह नन्दं वन्दे यस्यालिन्दे परं ब्रह्म ॥२०॥"
        },
        {
          "class": "b215",
          "text": " श्रीरघुपतिऊपाध्यायस्य"
        },
        {
          "class": "b160",
          "text": " तत्र भजन-पद्धतिः—"
        },
        {
          "class": "b162",
          "text": " तन्नाम-रूप-चरितादि-सुकीर्त्तनानु-<br />स्मृत्योः क्रमेण रसनामनसी नियोज्य ।<br />तिष्ठन् व्रजे तदनुरागिजनानुगामी<br />कालं नयेदखिलमित्युपदेशसारः ॥२१॥"
        },
        {
          "class": "b215",
          "text": " श्रीरूपपादानां"
        },
        {
          "class": "b160",
          "text": " व्रजभजन-तारत्म्यानुभूतिः—"
        },
        {
          "class": "b162",
          "text": " वैकुण्ठाज्जनितो वरा मधुपुरी तत्रापि रासोत्सवाद्-<br />वृन्दारण्यमुदारपाणि रमणात्तत्रापि गोवर्द्धनः ।<br />राधाकुण्डमिहापि गोकुलपतेः प्रेमामृताप्लावनात्<br />कुर्य्यादस्य विराजतो गिरितटे सेवां विवेकी न कः ॥२२॥"
        },
        {
          "class": "b215",
          "text": " श्रीरूपपादानां"
        },
        {
          "class": "b160",
          "text": " व्रजरस-स्वरूपसिद्धौ सम्बन्धज्ञानोदय-प्रकारः—"
        },
        {
          "class": "b162",
          "text": " गुरौ गोष्ठे गोष्ठालयिषु सुजने भूसुरगणे<br />स्वमन्त्रे श्रीनाम्नि व्रजनवयुवद्वन्द्वशरणे ।<br />सदा दम्भं हित्वा कुरु रतिमपूर्व्वामतितरा-<br />मये स्वान्तर्भ्रातश्चटुभिरभियाचे धृतपदः ॥२३॥"
        },
        {
          "class": "b215",
          "text": " श्रीरघुनाथपादानां"
        },
        {
          "class": "b160",
          "text": " नामाभिन्न-व्रजभजन-प्रार्थना—"
        },
        {
          "class": "b162",
          "text": " अघदमन-यशोदानन्दनौ नन्दसूनो<br />कमलनयन-गोपीचन्द्र-वृन्दावनेन्द्राः ।<br />प्रणतकरुण-कृष्नावित्यनेकस्वरूपे<br />त्वयि मम रतिर् उच्चैर् वर्द्धतां नाम-धेय ॥२४॥"
        },
        {
          "class": "b215",
          "text": " श्रीरूपपादानां"
        },
        {
          "class": "b160",
          "text": " परमसिद्धिसङ्कल्पः—"
        },
        {
          "class": "b162",
          "text": " कदाहं यमुनातीरे नामानि तव कीर्त्तयन् ।<br />उद्बाष्पः पुण्डरीकाक्ष रचयिष्यामि ताण्डवम् ॥२५॥"
        },
        {
          "class": "b215",
          "text": " कस्यचित्"
        },
        {
          "class": "b160",
          "text": " विप्रलम्भे मिलनसिद्धौ नामभजनानुकूल्यम्—"
        },
        {
          "class": "b162",
          "text": " नयनं गलदश्रुधारया वदनं गदगदरुद्धया गिरा ।<br />पुलकैर्निचितं वपुः कदा तव नामग्रहणे भविष्यति ॥२६॥"
        },
        {
          "class": "b215",
          "text": " श्रीश्रीभगवतश्चैतन्यचन्द्रस्य"
        },
        {
          "class": "b216",
          "text": " इति श्रीप्रपन्नजीवनामृते श्रीभक्तवचनामृतान्तर्गतः"
        },
        {
          "class": "b208",
          "text": " आनुकूल्यस्य सङ्कल्पो नाम तृतीयोऽध्यायः ।"
        }
      ]
    },
    {
      "title": "प्रातिकूल्य-विवर्ज्जनम् ",
      "paragraphs": [
        {
          "class": "b46",
          "text": "\r"
        },
        {
          "class": "b159",
          "text": " चतुर्थोऽध्यायः"
        },
        {
          "class": "b159",
          "text": " श्रीभक्तवचनामृतम्"
        },
        {
          "class": "b214",
          "text": " प्रातिकूल्य-विवर्ज्जनम्"
        },
        {
          "class": "b81",
          "text": " भगवद्भक्तयोर्भक्तेः प्रपत्तेः प्रतिकूलके ।<br />वर्ज्ज्यत्वे निश्चयः प्रातिकूल्यवर्ज्जनमुच्यते ॥१॥"
        },
        {
          "class": "b160",
          "text": " प्रातिकूल्यवर्ज्जनसङ्कल्पादर्शः—"
        },
        {
          "class": "b162",
          "text": " न धनं न जनं न सुन्दरीं<br />कवितां वा जगदीश कामये ।<br />मम जन्मनि जन्मनीश्वरे<br />भवताद्भक्तिरहैतुकी त्वयि ॥२॥"
        },
        {
          "class": "b215",
          "text": " श्रीश्रीभगवतश्चैतन्यचन्द्रस्य"
        },
        {
          "class": "b160",
          "text": " अत्रापि तथैव—"
        },
        {
          "class": "b162",
          "text": " नास्था धर्म्मे न वसुनिचये नैव कामोपभोगे<br />यद्यद्भव्यं भवतु भगवन् पूर्व्वकर्म्मानुरूपम् ।<br />एतत्प्रार्थ्यं मम बहुमतं जन्मजन्मान्तरेऽपि<br />त्वत्पादाम्भोरुहयुगगता निश्चला भक्तिरस्तु ॥३॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " हरिसम्बन्धहीनं सर्व्वमेव वर्ज्जनीयम्—"
        },
        {
          "class": "b162",
          "text": " न यत्र वैकुण्ठकथा सुधापगा<br />न साधवो भागवतास्तदाश्रयाः ।<br />न यत्र यज्ञेशमखा महोत्सवाः<br />सुरेशलोकोऽपि न वै स सेव्यताम् ॥४॥"
        },
        {
          "class": "b215",
          "text": " देवस्तुतौ"
        },
        {
          "class": "b160",
          "text": " व्यवहारिक-गुर्व्वादयोऽपि प्रतिकूलं चेद् वर्ज्जनीया एव—"
        },
        {
          "class": "b162",
          "text": " गुरुर्न स स्यात् स्वजनो न स स्यात्<br />पिता न स स्याज्जननी न सा स्यात् ।<br />दैवं न तत् स्यान्न पतिश्च स स्या-<br />न्न मोचयेद् यः समुपेतमृत्युम् ॥५॥"
        },
        {
          "class": "b215",
          "text": " श्रीऋषभस्य"
        },
        {
          "class": "b160",
          "text": " सर्व्वेन्द्रियैरेव प्रतिकूलवर्ज्जने सङ्कल्पः—"
        },
        {
          "class": "b162",
          "text": " मा द्राक्षं क्षीणपुण्यान् क्षणमपि भवतो भक्तिहीनान् पदाब्जे<br />मा श्रौषं श्राव्यबन्धं तव चरितमपास्यान्यदाख्यानजातम् ।<br />मा स्प्राक्षं माधव! त्वाम् अपि भुवनपते! चेतसापह्नवानान्<br />मा भूवं त्वत् सपर्य्यापरिकररहितो जन्मजन्मान्तरेऽपि ॥६॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " व्यवहारिकादरणीयान्यपि तुच्छवत् त्याज्यानि—"
        },
        {
          "class": "b162",
          "text": " त्वद्भक्तः सरितां पतिं चुलुकवत् खद्योतवद् भास्करं<br />मेरुं पश्यति लोष्ट्रवत् किमपरं भूमेः पतिं भृत्यवत् ।<br />चिन्तारत्नचयं शिलाशकलवत् कल्पद्रुमं काष्ठवत्<br />संसारं तृणराशिवत् किमपरं देहं निजं भारवत् ॥७॥"
        },
        {
          "class": "b215",
          "text": " सर्व्वज्ञस्य"
        },
        {
          "class": "b160",
          "text": " हरिविमुखसङ्गफलस्य अनुभूति-स्वरूपम्—"
        },
        {
          "class": "b162",
          "text": " वरं हुतवहज्वाला पञ्जरान्तर्व्यवस्थितिः ।<br />न शौरिचिन्ताविमुखजनसंवास वैशसम् ॥८॥"
        },
        {
          "class": "b215",
          "text": " कात्यायनस्य"
        },
        {
          "class": "b160",
          "text": " अन्यदेवोपासकानां स्वरूप-परिचयः—"
        },
        {
          "class": "b162",
          "text": " आलिङ्गनं वरं मन्ये व्यालव्याघ्रजलौकसाम् ।<br />न सङ्गः शल्ययुक्तानां नानादेवैकसेविनाम् ॥९॥"
        },
        {
          "class": "b215",
          "text": " केषाञ्चित्"
        },
        {
          "class": "b160",
          "text": " भक्तिबाधका दोषास्त्याज्याः—"
        },
        {
          "class": "b162",
          "text": " अत्याहारः प्रयासश्च प्रजल्पो नियमाग्रहः ।<br />जनसङ्गश्च लौल्यञ्च षड्भिर्भक्तिर्विनश्यति ॥१०॥"
        },
        {
          "class": "b215",
          "text": " श्रीरूपपादानां"
        },
        {
          "class": "b160",
          "text": " योषित्सङ्गस्य प्रातिकूल्यम्—"
        },
        {
          "class": "b162",
          "text": " निष्किञ्चनस्य भगवद्भजनोन्मुखस्य<br />पारं परं जिगमिषोर्भवसागरस्य ।<br />सन्दर्शनं विषयिणामथ योषिताञ्च<br />हा हन्त हन्त विषभक्षणतोऽप्यसाधु ॥११॥"
        },
        {
          "class": "b215",
          "text": " श्रीश्री भगवतश्चैतन्यचन्द्रस्य"
        },
        {
          "class": "b160",
          "text": " हरिविमुखस्य वंशादिष्वादरो भक्तिप्रतिकूलः—"
        },
        {
          "class": "b162",
          "text": " धिग् जन्म नस्वृद्यत्तद्धिग्व्रतं धिग् बहुज्ञताम् ।<br />धिक् कुलं धिक् क्रियादाक्ष्यं विमुखा ये त्वधोक्षजे ॥१२॥"
        },
        {
          "class": "b215",
          "text": " याज्ञिकविप्राणां"
        },
        {
          "class": "b160",
          "text": " जड़े चिद्बुद्धिर्वर्ज्जनीया—"
        },
        {
          "class": "b162",
          "text": " यस्यात्मबुद्धिः कुणपे त्रिधातुके<br />स्वधीः कलत्रादिषु भौम इज्यधीः ।<br />यत्तीर्थबुद्धिः सलिले न कर्हिचिज्<br />जनेष्वभिज्ञेषु स एव गोखरः ॥१३॥"
        },
        {
          "class": "b215",
          "text": " श्रीश्रीभागवतः"
        },
        {
          "class": "b160",
          "text": " चित्तत्त्वे जड़बुद्धिर्जडाधीनबुद्धिर्वा अपराधत्वेन परिवर्ज्जनीया—"
        },
        {
          "class": "b162",
          "text": " अर्च्च्ये विष्णौ शिलाधीर्गुरुषु नरमतिर्वैष्णवे जातिबुद्धि-<br />र्विष्णोर्वा वैष्णवानां कलिमलमथने पादतीर्थेऽम्बुबुद्धिः ।<br />श्रीविष्णोर्नाम्निमन्त्रे सकलकलुषहे शब्दसामान्यबुद्धि-<br />र्विष्णौ सर्व्वेश्वरेशे तदितरसमधीर्यस्य वा नारकी सः ॥१४॥"
        },
        {
          "class": "b215",
          "text": " श्रीव्यासपादानां"
        },
        {
          "class": "b160",
          "text": " तपः प्रभृतीनां प्रातिकूल्यम्—"
        },
        {
          "class": "b162",
          "text": " रहूगणैतत्तपसा न याति<br />न चेज्यया निर्व्वपणाद् गृहाद् वा ।<br />न च्छन्दसा नैव जलाग्निसूर्य्यै<br />विना महत्पादरजोऽभिषेकम् ॥१५॥"
        },
        {
          "class": "b215",
          "text": " श्रीजड़भरतस्य"
        },
        {
          "class": "b160",
          "text": " अच्युतसम्बन्धहीन-ज्ञानकर्म्मादेरपि प्रातिकूल्यम्—"
        },
        {
          "class": "b162",
          "text": " नैष्कर्म्म्यमप्यच्युतभाववर्ज्जितं<br />न शोभते ज्ञानमलं निरञ्जनम् ।<br />कुतः पुनः शश्वदभद्रमीश्वरे<br />न चार्पितं कर्म्म यदप्यकारणम् ॥१६॥"
        },
        {
          "class": "b215",
          "text": " श्रीनारदस्य"
        },
        {
          "class": "b160",
          "text": " यमादियोग-साधनस्य वर्ज्जनीयता—"
        },
        {
          "class": "b162",
          "text": " यमादिभिर्योगपथैः कामलोभहतो मुहुः ।<br />मुकुन्दसेवया यद्वत् तथाद्धात्मा न शाम्यति ॥१७॥"
        },
        {
          "class": "b215",
          "text": " श्रीनारदस्य"
        },
        {
          "class": "b160",
          "text": " ब्रह्मसुखाग्रहः प्रतिकूल एव—"
        },
        {
          "class": "b162",
          "text": " त्वत्साक्षात्करणाह्लादविशुद्धाब्धिस्थितस्य मे ।<br />सुखानि गोष्पदायन्ते ब्राह्माण्यपि जगद्गुरो ॥१८॥"
        },
        {
          "class": "b215",
          "text": " श्रीप्रह्लादस्य"
        },
        {
          "class": "b160",
          "text": " मुक्तिस्पृहायाः प्रातिकूल्यम्—"
        },
        {
          "class": "b162",
          "text": " भवबन्धच्छिदे तस्मै स्पृहयामि न मुक्तये ।<br />भवान् प्रभुरहं दास इति यत्र विलुप्यते ॥१९॥"
        },
        {
          "class": "b215",
          "text": " श्रीश्रीहनुमतः"
        },
        {
          "class": "b160",
          "text": " सायुज्यमुक्तिस्पृहा औद्धत्यमेव—"
        },
        {
          "class": "b162",
          "text": " भक्तिः सेवा भगवतो मुक्तिस्तत्पदलङ्घनम् ।<br />को मूढो दासतां प्राप्य प्राभवं पदमिच्छति ॥२०॥"
        },
        {
          "class": "b215",
          "text": " शिरमौलिनां"
        },
        {
          "class": "b160",
          "text": " शिरमौलिनांआत्यन्तिक-लयस्पृहा विवेकहीनतैव—"
        },
        {
          "class": "b162",
          "text": " हन्त चित्रीयते मित्र स्मृत्वा तान् मम मानसम् ।<br />विवेकिनोऽपि ये कुर्य्युस्तृष्णामात्यन्तिके लये ॥२१॥"
        },
        {
          "class": "b215",
          "text": " केषाञ्चित्"
        },
        {
          "class": "b160",
          "text": " मुक्तेर्भक्तिदास्यवाञ्छा भक्तेश्च तत्सङ्गान्मालिन्याशङ्का—"
        },
        {
          "class": "b162",
          "text": " का त्वं मुक्तिरुपागतास्मि भवती कस्मादकस्मादिह<br />श्रिकृष्णस्मरणेन देव भवतो दासीपदं प्रापिता ।<br />दूरे तिष्ठ मनागनागसि कथं कुर्य्यादनार्य्यं मयि<br />त्वन्नाम्ना निजनामचन्दनरसालेपस्य लोपो भवेत् ॥२२॥"
        },
        {
          "class": "b215",
          "text": " कस्यचित्"
        },
        {
          "class": "b160",
          "text": " बहिर्म्मुख-ब्रह्मजन्मनोऽपि प्रतिकूलता—"
        },
        {
          "class": "b162",
          "text": " तव दास्यसुखैकसङ्गिनां<br />भवनेष्वस्त्वपि कीटजन्म मे ।<br />इतरावसथेषु मास्मभूदपि<br />जन्म चतुर्म्मुखात्मना ॥२३॥"
        },
        {
          "class": "b215",
          "text": " श्रीय़ामुनाचार्य्यस्य"
        },
        {
          "class": "b160",
          "text": " गौरभक्तिरसज्ञस्य अन्यत्र चिद्रसेऽपि प्रातिकूल्यानुभूतिः—"
        },
        {
          "class": "b162",
          "text": " वासो मे वरमस्तु घोरदहनज्वालावलीपञ्जरे<br />श्रीचैतन्यपदारविन्दविमुखैर्मा कुत्रचित् सङ्गमः ।<br />वैकुण्ठादिपदं स्वयञ्च मिलितं नो मे मनो लिप्सते<br />पादाम्भोजरजश्छटा यदि मनाग् गौरस्य नो रस्यते ॥२४॥"
        },
        {
          "class": "b215",
          "text": " श्रीप्रबोधानन्दपादानां"
        },
        {
          "class": "b160",
          "text": " ऐकान्तिक-भक्तस्य क्षयावशिष्टदोषदर्शनाग्रहो वर्ज्जनीयः—"
        },
        {
          "class": "b162",
          "text": " दृष्टैः स्वभावजनितैर्वपुषश्च दोषै-"
        },
        {
          "class": "b162",
          "text": " र्न प्राकृतत्वम् इह भक्तजनस्य पश्येत् ।<br />गङ्गाम्भसां न खलु बुद्बुदफेनपङ्कै-<br />र्ब्रह्मद्रवत्वमपगच्छति नीरधर्म्मैः ॥२५॥"
        },
        {
          "class": "b215",
          "text": " श्रीरूपपादानां"
        },
        {
          "class": "b160",
          "text": " परदोषानुशीलनं वर्ज्जनीयम्—"
        },
        {
          "class": "b162",
          "text": " परस्वभावकर्म्माणि यः प्रशंसति निन्दति ।<br />स आशु भ्रश्यते स्वार्थादसत्याभिनिवेशतः ॥२६॥"
        },
        {
          "class": "b215",
          "text": " श्रीश्रीभागवतः"
        },
        {
          "class": "b160",
          "text": " श्रीश्रीभागवतःव्रजरसाश्रितानां भुक्तिमुक्तिस्पृहा तथा ऐश्वर्य्यमिश्रा वैकुण्ठपतिसेवापि त्याज्यत्वेन गण्याः—"
        },
        {
          "class": "b162",
          "text": " असद्वार्त्तावेश्या विसृज मतिसर्व्वस्वहरणीः<br />कथा मुक्तिव्याघ्र्या न शृणु किल सर्व्वात्मगिलनीः ।<br />अपि त्यक्त्वा लक्ष्मीपतिरतिमितो व्योमनयनीं<br />व्रजे राधाकृष्णौ स्वरतिमणिदौ त्वं भज मनः ॥२७॥"
        },
        {
          "class": "b215",
          "text": " श्रीरघुनाथपादानां"
        },
        {
          "class": "b216",
          "text": " इति श्रीप्रपन्नजीवनामृते श्रीभक्तवचनामृतान्तर्गतः"
        },
        {
          "class": "b208",
          "text": " प्रातिकूल्य-विवर्ज्जनं नाम चतुर्थोऽध्यायः ।"
        }
      ]
    },
    {
      "title": "रक्षिष्यतीति विश्वासः",
      "paragraphs": [
        {
          "class": "b46",
          "text": "\r"
        },
        {
          "class": "b159",
          "text": " पंचमोऽध्यायः"
        },
        {
          "class": "b159",
          "text": " श्रीभक्तवचनामृतम्म्"
        },
        {
          "class": "b214",
          "text": " रक्षिष्यतीति विश्वासः"
        },
        {
          "class": "b81",
          "text": " रक्षिष्यति हि मां कृष्णो भक्तानां बान्धवश्च सः ।<br />क्षेमं विधास्यतीति यद्विश्वासोऽत्रैव गृह्यते ॥१॥"
        },
        {
          "class": "b160",
          "text": " सर्व्वलोकेषु श्रीकृष्णपादाब्जैकरक्षकत्वम्—"
        },
        {
          "class": "b162",
          "text": " मर्त्त्यो मृत्युव्यालभीतः पलायन्<br />लोकान् सर्व्वान् निर्भयं नाध्यगच्छत् ।<br />त्वत्पादाब्जं प्राप्य यदृच्छयाद्य<br />सुस्थः शेते मृत्युरस्मादपैति ॥२॥"
        },
        {
          "class": "b215",
          "text": " श्रीदेवक्याः"
        },
        {
          "class": "b160",
          "text": " मायाधीशस्यैव भगवतः क्षेमविधातृत्वम्—"
        },
        {
          "class": "b162",
          "text": " विश्वस्य यः स्थितिलयोद्भवहेतुराद्यो<br />योगेश्वरैरपि दुरत्यययोगमायः ।<br />क्षेमं विधास्यति स नो भगवांस्त्र्यधीशः<br />तत्रास्मदीयविमृशेन कियानिहार्थः ॥३॥"
        },
        {
          "class": "b215",
          "text": " श्रीब्रह्मणः"
        },
        {
          "class": "b160",
          "text": " आपद्यपि श्रीकृष्णकथैकरक्षणविश्वासः—"
        },
        {
          "class": "b162",
          "text": " तं मोपयातं प्रतियन्तु विप्रा<br />गङ्गा च देवी धृतचित्तमीशे ।<br />द्विजोपसृष्टः कुहकस्तक्षको वा<br />दशत्वलं गायत विष्णुगाथाः ॥४॥"
        },
        {
          "class": "b215",
          "text": " श्रीविष्णुरातस्य"
        },
        {
          "class": "b160",
          "text": " हरिदासा हरिणा रक्षिता एव—"
        },
        {
          "class": "b162",
          "text": " माभैर्मन्दमनो विचिन्त्य बहुधा यामीश्चिरं यातना<br />नैवामी प्रभवन्ति पाप-रिपवः स्वामी ननु श्रीधरः ।<br />आलस्यं व्यपनीय भक्तिसुलभं ध्यायस्व नारायणं<br />लोकस्य व्यसनापनोदनकरो दासस्य किं न क्षमः ॥५॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " संसार-दुःखक्लिष्टानां श्रीविष्णोः परमं पदमेवैकाश्रयः—"
        },
        {
          "class": "b162",
          "text": " भवजलधिगतानां द्वन्द्ववाताहतानां<br />सुतदुहितृकलत्रत्राणभारार्द्दितानाम् ।<br />विषमविषयतोये मज्जतामप्लवानां<br />भवति शरणमेको विष्णुपोतो नराणाम् ॥६॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " श्रीकृष्णभजनमेव मर्त्त्यानाममृतप्रदम्—"
        },
        {
          "class": "b162",
          "text": " इदम् शरीरं शतसन्धिजर्ज्जरं<br />पतत्यवश्यं परिणामपेशलम् ।<br />किमौषधं पृच्छसि मूढ दुर्म्मते<br />निरामयं कृष्णरसायनं पिब ॥७॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " अत्यधमेष्वपि भगवन्नाम्नोऽभीष्टदातृत्वम्—"
        },
        {
          "class": "b162",
          "text": " सत्यं ब्रवीमि मनुजाः स्वयम् ऊर्द्ध्व-बाहुर्<br />यो यो मुकुन्द नरसिंह जनार्द्दनेति ।<br />जीवो जपत्य् अनुदिनं मरणे रणे वा<br />पाषाण-काष्ठ-सदृषाय ददात्यभीष्टम् ॥८॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " स्वशत्रवेऽपि सद्गतिदायको हरिः—"
        },
        {
          "class": "b162",
          "text": " अहो बकी यं स्तन-काल-कूटं<br />जिघांसयापाययद् अप्य् असाध्वी ।<br />लेभे गतिं धात्र्य्-उचितां ततो ’न्यं<br />कं वा दयालुं शरणं व्रजेम ॥९॥"
        },
        {
          "class": "b215",
          "text": " श्रीमदुद्धवस्य"
        },
        {
          "class": "b160",
          "text": " आयोग्यानामप्याशास्थलम्—"
        },
        {
          "class": "b162",
          "text": " दुरन्तस्यानादेर् अपरिहरणीयस्य महतो<br />विहीनाचारोऽहं नृपशुरशुभस्यास्पदमपि ।<br />दयासिन्धो बन्धो निरवधिक-वात्सल्यजलधे-<br />स्तव स्मारं स्मारं गुणगणमितीच्छामिगतभीः ॥१०॥"
        },
        {
          "class": "b215",
          "text": " श्रीय़ामुनाचार्य्यस्य"
        },
        {
          "class": "b160",
          "text": " असकृदपराधिनामपि मोचकः—"
        },
        {
          "class": "b162",
          "text": " रघुवर यदभूस्त्वं तादृशो वायसस्य<br />प्रणत इति दयालुर्यस्य चैद्यस्य कृष्ण ।<br />प्रतिभवमपराद्धुर्मुग्ध सायुज्यदोभू<br />र्वद किमपदमागस्तस्य तेऽस्ति क्षमायाः ॥११॥"
        },
        {
          "class": "b215",
          "text": " श्रीय़ामुनाचार्य्यस्य"
        },
        {
          "class": "b160",
          "text": " शरणागत-हेलनं तस्मिन्नसम्भवम्—"
        },
        {
          "class": "b162",
          "text": " अभूतपूर्व्वं मम भावि किंवा<br />सर्व्वं सहे मे सहजं हि दुःखम् ।<br />किन्तु त्वदग्रे शरणागतानां<br />पराभवो नाथ न तेऽनुरूपः ॥१२॥"
        },
        {
          "class": "b215",
          "text": " श्रीय़ामुनाचार्य्यस्य"
        },
        {
          "class": "b160",
          "text": " बहिरन्यथा प्रदर्शयतोऽपि स्वरूपतः पालकत्वम्—"
        },
        {
          "class": "b162",
          "text": " निराशकस्यापि न तावदुत्सहे<br />महेश हातुं तव पादपङ्कजम् ।<br />रुषा निरस्तोऽपि शिशुः स्तनन्धयो<br />न जातु मातुश्चरणौ जिहासति ॥१३॥"
        },
        {
          "class": "b215",
          "text": " श्रीय़ामुनाचार्य्यस्य"
        },
        {
          "class": "b160",
          "text": " तदितराश्रयाभावात् तस्यैवैकरक्षकत्वम्—"
        },
        {
          "class": "b162",
          "text": " भूमौ स्खलितपादानां भूमिरेवावलम्बनम् ।<br />त्वयि जातापराधानां त्वमेव शरणं प्रभो ॥१४॥"
        },
        {
          "class": "b215",
          "text": " स्कान्दे"
        },
        {
          "class": "b160",
          "text": " निराश्रयाणामेवैकाश्रयः—"
        },
        {
          "class": "b162",
          "text": " विवृत-विविधबाधे भ्रान्तिवेगादगाधे<br />बलवति भवपुरे मज्जतो मे विदूरे ।<br />अशरणगणबन्धो हा कृपाकौमुदीन्दो<br />सकृदकृतविलम्बं देहि हस्तावलम्बम् ॥१५॥"
        },
        {
          "class": "b215",
          "text": " श्रीरूपपादानां"
        },
        {
          "class": "b160",
          "text": " विलम्बासहनस्य भक्तस्य तद्-रक्षणविश्रब्धत्वम्—"
        },
        {
          "class": "b162",
          "text": " या द्रौपदीपरित्राणे या गजेन्द्रस्य मोक्षणे ।<br />मय्यार्त्ते करुणामूर्त्ते सा त्वरा क्व गता हरे ॥१६॥"
        },
        {
          "class": "b215",
          "text": " जगन्नाथस्य"
        },
        {
          "class": "b160",
          "text": " रक्षिश्यतीति-विश्वासस्य प्रकाशमाधुर्य्यम्—"
        },
        {
          "class": "b162",
          "text": " तमसि रविरिवोद्यन्मज्जतामप्लवानां<br />प्लव इव तृषितानां स्वादुवर्षीव मेघः ।<br />निधिरिव निधनानां तीव्रदुःखामयानां<br />भिषगिव कुशलं नो दातुमायाति शौरिः ॥१७॥"
        },
        {
          "class": "b215",
          "text": " श्रीद्रौपद्याः"
        },
        {
          "class": "b160",
          "text": " तद्-रक्षकत्वे तत्कारुण्यमेव कारणम्—"
        },
        {
          "class": "b162",
          "text": " प्राचीनानां भजनमतुलं दुष्करं शृण्वतो मे<br />नैराश्येन ज्वलति हृदयं भक्ति लेशालसस्य ।<br />विश्वद्रीचीमघहर तवाकर्ण्य कारुण्यवीचीम्<br />आशाबिन्दूक्षितमिदमुपैत्यन्तरे हन्त शैत्यम् ॥१८॥"
        },
        {
          "class": "b215",
          "text": " श्रीरूपपादानां"
        },
        {
          "class": "b160",
          "text": " भगवतः श्रीचैतन्यरूपस्य परमौदार्य्यम्—"
        },
        {
          "class": "b162",
          "text": " हा हन्त चित्तभुवि मे परमोषरायां<br />सद्भक्तिकल्पलतिकाङ्कुरिता कथं स्यात् ।<br />हृद्येकमेव परमाश्वसनीयमस्ति<br />चैतन्यनाम कलयन् न कदापि शोच्यः ॥१९॥"
        },
        {
          "class": "b215",
          "text": " श्रीप्रबोधानन्दपादानां"
        },
        {
          "class": "b160",
          "text": " श्रीगौरहरेः सर्व्वोपायविहीनेष्वपि रक्षकत्वम्—"
        },
        {
          "class": "b162",
          "text": " ज्ञानादिवर्त्मविरुचिं व्रजनाथभक्ति-<br />रीतिं न वेद्मि न च सद्गुरवो मिलन्ति ।<br />हा हन्त हन्त मम कः शरणं विमूढ<br />गौरोहरिस्तव न कर्णपथं गतोऽस्ति ॥२०॥"
        },
        {
          "class": "b215",
          "text": " श्रीप्रबोधानन्दपादानां"
        },
        {
          "class": "b216",
          "text": " इति श्रीप्रपन्नजीवनामृते श्रीभक्तवचनामृतान्तर्गतो"
        },
        {
          "class": "b208",
          "text": " रक्षिष्यतीति विश्वासो नाम पञ्चमोऽध्यायः ।"
        }
      ]
    },
    {
      "title": "गोपतृत्वे-वरणम्",
      "paragraphs": [
        {
          "class": "b46",
          "text": "\r"
        },
        {
          "class": "b159",
          "text": " षष्ठोऽध्यायः"
        },
        {
          "class": "b159",
          "text": " श्रीभक्तवचनामृतम्म्"
        },
        {
          "class": "b214",
          "text": " गोपतृत्वे-वरणम्"
        },
        {
          "class": "b81",
          "text": " हे कृष्ण! पाहि मां नाथ कृपयात्मगतं कुरु<br />इत्येवं प्रार्थनं कृष्णं प्राप्तुं स्वामिस्वरूपतः ॥१॥<br />गोप्तृत्वे वरणं ज्ञेयं भक्तैर्हृद्यतरं परम्<br />प्रपत्त्येकार्थकत्वेन तदङ्गित्वेन तत् स्मृतम् ॥२॥"
        },
        {
          "class": "b160",
          "text": " श्रीभगवतो भक्तभावेनाश्रय-प्रार्थनम्—"
        },
        {
          "class": "b162",
          "text": " अयि नन्दतनुज किङ्करं पतितं मां विषमे भवाम्बुधौ ।<br />कृपया तव पादपङ्कजस्थितधूलीसदृशं विचिन्तय ॥३॥"
        },
        {
          "class": "b215",
          "text": " श्रीश्रीभगवतश्चैतन्यचन्द्रस्य"
        },
        {
          "class": "b160",
          "text": " सर्व्वसद्गुणविग्रह आत्मप्रदो हरिरेव गोप्तृत्वेन वरणीयः—"
        },
        {
          "class": "b162",
          "text": " कः पण्डितस्त्वदपरं शरणं समीयाद्<br />भक्तप्रियादृतगिरः सुहृदः कृतज्ञात् ।<br />सर्व्वान् ददाति सुहृदो भजतोऽभिकामा<br />नात्मानमप्युपचयापचयौ न यस्य ॥४॥"
        },
        {
          "class": "b215",
          "text": " श्रीमदक्रूरस्य"
        },
        {
          "class": "b160",
          "text": " श्रीकृष्णचरणमेव प्रपन्नानां सन्तापहारि-सुधावर्षि आतपत्रम्—"
        },
        {
          "class": "b162",
          "text": " तापत्रयेणाभिहतस्य घोरे सन्तप्यमानस्य भवाध्वनीश ।<br />पश्यामि नान्यच्छरणं तवाङ्घ्रि-द्वन्द्वातपत्रादामृताभिवर्षात् ॥५॥"
        },
        {
          "class": "b215",
          "text": " श्रीमदुद्धवस्य"
        },
        {
          "class": "b160",
          "text": " षड़रिपुताड़ितस्य शान्तिहीनस्य स्वनाथचरणाश्रयमेव अभयाशोकामृतप्रदम्—"
        },
        {
          "class": "b162",
          "text": " चिरमिह वृजिनार्त्तस्तप्यमानोऽनुतापै<br />रवितृषषड़मित्रोऽलब्धशान्तिः कथञ्चित् ।<br />शरणद समुपेतस्त्वत् पदाब्जं परात्म-<br />न्नभयमृतमशोकं पाहि मापन्नमीश ॥६॥"
        },
        {
          "class": "b215",
          "text": " श्रीमुचुकुन्दस्य"
        },
        {
          "class": "b160",
          "text": " लब्धस्वरूपसन्धानस्य कामादिसङ्गजन्यनिजवैरूप्ये-धिक्कारयुक्तस्य"
        },
        {
          "class": "b160",
          "text": " शरणागतस्य श्रीहरिदास्यमेवसच्चेष्टादितो निष्कृति कारकत्वेन अनुभूतम्—"
        },
        {
          "class": "b162",
          "text": " कामादीनां कति न कतिधा पालिता दुर्निदेशा<br />स्तेषां जाता मयि न करुणा न त्रपा नोपशान्तिः ।<br />उत्सृज्यैतानथ यदुपते साम्प्रतं लब्धबुद्धि<br />स्त्वामायातः शरणमभयं मां नियुङ्क्ष्वात्मदास्ये ॥७॥"
        },
        {
          "class": "b215",
          "text": " केषाञ्चित्"
        },
        {
          "class": "b160",
          "text": " उपलब्धकृष्णाश्रयैकमङ्गलस्य चाश्रयप्राप्तिविलम्बने तदप्राप्तिसम्भावनायामुद्वेगप्रकाशः—"
        },
        {
          "class": "b162",
          "text": " कृष्ण! त्वदीय पदपङ्कजपञ्जरान्तम्<br />अद्यैव मे विशतु मानस-राजहंसः ।<br />प्राणप्रयाण-समये कफवातपित्तैः<br />कण्ठावरोधनविधौ स्मरणं कुतस्ते ॥८॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " स्वरूपत एव श्रीकृष्णस्याभिभावकत्वपालकत्वदर्शनेन तदाश्रयप्रार्थना—"
        },
        {
          "class": "b162",
          "text": " कृष्णो रक्षतु नो जगत्त्रयगुरुः कृष्णं नमध्वं सदा<br />कृष्णेनाखिलशत्रवो विनिहताः कृष्णाय तस्मै नमः ।<br />कृष्णादेव समुत्थितं जगदिदं कृष्णस्य दासोऽस्म्यहं<br />कृष्णे तिष्ठति विश्वमेतदखिलं हे कृष्ण रक्षस्व माम् ॥९॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " गोपीजनवल्लभ एव परमपालकः—"
        },
        {
          "class": "b162",
          "text": " हे गोपालक हे कृपाजलनिधे हे सिन्धुकन्यापते<br />हे कंसान्तक हे गजेन्द्रकरुणापारीण हे माधव ।<br />हे रामानुज हे जगत्त्रयगुरो हे पुण्डरीकाक्ष मां<br />हे गोपीजननाथ पालय परं जानामि न त्वां विना ॥१०॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " नित्यपार्षदा अपि सर्व्वात्मना श्रीकृष्णाश्रयं प्रार्थयन्ते—"
        },
        {
          "class": "b162",
          "text": " मनसो वृत्तयो नः स्युः कृष्णपादाम्बुजाश्रयाः ।<br />वाचोऽभिधायिनीर्नाम्नां कायस्तत्प्रह्वणादिषु ॥११॥"
        },
        {
          "class": "b215",
          "text": " श्रीनन्दस्य"
        },
        {
          "class": "b160",
          "text": " व्रजलीलस्य श्रीकृष्णस्य पालकत्वं प्रभावमयम्—"
        },
        {
          "class": "b162",
          "text": " दधिमथननिनादैस्त्यक्तनिद्रः प्रभाते<br />निभृतपदमगारं बल्लवीनां प्रविष्टः ।<br />मुखकमलसमीरैराशु निर्व्वाप्य दीपान्<br />कवलित-नवनीतः पातु मां बालकृष्णः ॥१२॥"
        },
        {
          "class": "b215",
          "text": " श्रीश्रीभगवतश्चैतन्यचन्द्रस्य"
        },
        {
          "class": "b160",
          "text": " सर्व्वथा योग्यताहीनस्यापि प्रपत्तावनधिकारो न—"
        },
        {
          "class": "b162",
          "text": " न धर्म्मनिष्ठोऽस्मि न चात्मवेदी<br />न भक्तिमांस्त्वच्चरणारविन्दे ।<br />अकिञ्चनोऽनन्यगतिः शरण्य<br />त्वत्पादमूलं शरणं प्रपद्ये ॥१३॥"
        },
        {
          "class": "b215",
          "text": " श्रीयामुनाचार्य्यस्य"
        },
        {
          "class": "b160",
          "text": " श्रीभगवतः कृपावलोकनमेवाश्रयदातृत्वम्—"
        },
        {
          "class": "b162",
          "text": " अविवेक-घनान्धदिङ्मुखे बहुधा सन्ततदुःखवर्षिणि ।<br />भगवन् भवदुर्द्दिने पथस्खलितं मामवलोकयाच्युत ॥१४॥"
        },
        {
          "class": "b215",
          "text": " श्रीयामुनाचार्य्यस्य"
        },
        {
          "class": "b160",
          "text": " जीवस्य भगवत्-पाल्यत्वं स्वरूपत एव सिद्धम्—"
        },
        {
          "class": "b162",
          "text": " तदहं त्वदृते न नाथवान् मदृते त्वं दयनीयवान्न च ।<br />विधिनिर्म्मितमेतदन्वयं भगवन् पालय मास्म जीहय ॥१५॥"
        },
        {
          "class": "b215",
          "text": " श्रीयामुनाचार्य्यस्य"
        },
        {
          "class": "b160",
          "text": " प्रपन्नस्य विविधसेवासम्बन्धः—"
        },
        {
          "class": "b162",
          "text": " पिता त्वं माता त्वं दयिततनयस्त्वं प्रियसुहृत्<br />त्वमेव त्वं मित्रं गुरुरपि गतिश्चासि जगताम् ।<br />त्वदीयस्त्वद्भृत्यस्तव परिजनस्तद्गतिरहं<br />प्रपन्नश्चैवं स त्वहमपि तवैवास्मि हि भरः ॥१६॥"
        },
        {
          "class": "b215",
          "text": " श्रीयामुनाचार्य्यस्य"
        },
        {
          "class": "b160",
          "text": " भगवतश्चैतन्यचन्द्रस्य पतितपालकत्वम्—"
        },
        {
          "class": "b162",
          "text": " संसारदुःखजलधौ पतितस्य काम-<br />क्रोधादि-नक्रमकरैः कवलीकृतस्य ।<br />दुर्व्वासनानिगडितस्य निराश्रयस्य<br />चैतन्यचन्द्र मम देहि पदावलम्बम् ॥१७॥"
        },
        {
          "class": "b215",
          "text": " श्रीप्रबोधानन्दपादानां"
        },
        {
          "class": "b160",
          "text": " निराशस्यापि आशाप्रदं गौरशरणम्—"
        },
        {
          "class": "b162",
          "text": " हा हन्त हन्त परमोषरचित्तभूमौ<br />व्यर्थी भवन्ति मम साधनकोटयोऽपि ।<br />सर्व्वात्मना तदहमद्भुतभक्तिबीजं<br />श्रीगौरचन्द्रचरणं शरणं करोमि ॥१८॥"
        },
        {
          "class": "b215",
          "text": " श्रीप्रबोधानन्दपादानां"
        },
        {
          "class": "b160",
          "text": " श्रीकृष्णचैतन्यप्रपन्नस्य वैराग्यादिभक्तिपरिकरसिद्धिः—"
        },
        {
          "class": "b162",
          "text": " वैराग्य-विद्या-निज-भक्ति-योग-<br />शिक्षार्थमेकः पुरुषः पुराणः ।<br />श्रीकृष्णचैतन्यशरीरधारी<br />कृपाम्बुधिर्यस्तमहं प्रपद्ये ॥१९॥"
        },
        {
          "class": "b215",
          "text": " श्रीसार्व्वभौमपादानां"
        },
        {
          "class": "b160",
          "text": " श्रीकृष्णचैतन्यप्रपत्तिरेव युगधर्म्मः—"
        },
        {
          "class": "b162",
          "text": " अन्तः कृष्णं बहिर्गौरं दर्शिताङ्गादिवैभवम् ।<br />कलौ सङ्कीर्त्तनाद्यैः स्म कृष्णचैतन्यमाश्रिताः ॥२०॥"
        },
        {
          "class": "b215",
          "text": " श्रीजीवपादानां"
        },
        {
          "class": "b160",
          "text": " श्रीचैतन्याश्रितस्य परमपुमर्थप्राप्तिः—"
        },
        {
          "class": "b162",
          "text": " योऽज्ञानमत्तं भुवनं दयालुः<br />उल्लाघयन्नप्यकरोत् प्रमत्तम् ।<br />स्वप्रेमसम्पत्-सुधयाद्भुतेऽहं<br />श्रीकृष्णचैतन्यममुं प्रपद्ये ॥२१॥"
        },
        {
          "class": "b215",
          "text": " श्रीकृष्णदासपादानां"
        },
        {
          "class": "b160",
          "text": " श्रुतिविमृग्य-श्रीहरिनाम-संश्रयणमेव परममुक्तानां भजनम्—"
        },
        {
          "class": "b162",
          "text": " निखिलश्रुतिमौलिरत्नमाला-<br />द्युति-नीराजितपादपङ्कजान्त ।<br />अयि मुक्तकुलैरुपास्यमान !<br />परितस्त्वां हरिनाम संश्रयामि ॥२२॥"
        },
        {
          "class": "b215",
          "text": " श्रीरूपपादानां"
        },
        {
          "class": "b216",
          "text": " इति श्रीप्रपन्नजीवनामृते श्रीभक्तवचनामृतान्तर्गतं"
        },
        {
          "class": "b208",
          "text": " गोप्तृत्वे वरणं नाम षष्ठोऽध्यायः ।"
        }
      ]
    },
    {
      "title": "आत्मनिक्षेपः",
      "paragraphs": [
        {
          "class": "b46",
          "text": "\r"
        },
        {
          "class": "b159",
          "text": " सप्तमोऽध्यायः"
        },
        {
          "class": "b159",
          "text": " श्रीभक्तवचनामृतम्म्"
        },
        {
          "class": "b214",
          "text": " आत्मनिक्षेपः"
        },
        {
          "class": "b81",
          "text": " हरौ देहादिशुद्धात्मपर्य्यन्तस्य समर्पणम् ।<br />एव निःशेषरूपेण ह्यात्मनिक्षेप उच्यते ॥१॥<br />आत्मार्थचेष्टाशून्यत्वं कृष्णार्थैकप्रयासकम् ।<br />अपि तन्न्यस्तसाध्यत्वसाधनत्वञ्च तत्फलम् ॥२॥<br />एवं निक्षिप्य चात्मानं स्वनाथचरणाम्बुजात् ।<br />नाकर्ष्टुं शक्नुयच्चापि सदा तन्मयतां भजेत् ॥३॥"
        },
        {
          "class": "b160",
          "text": " आत्म-निक्षेपश्चात्म-निवेदन-रूपम्—"
        },
        {
          "class": "b162",
          "text": " कृष्णायार्पित-देहस्य, निर्म्ममस्यानहङ्कृतेः ।<br />मनसस्तत् स्वरूपत्वं स्मृतम् आत्म-निवेदनम् ॥४॥"
        },
        {
          "class": "b215",
          "text": " केषाञ्चित्"
        },
        {
          "class": "b160",
          "text": " तत्र चेश्वरातिसामर्थ्यविश्वासत्वम्—"
        },
        {
          "class": "b162",
          "text": " ईश्वरस्य तु सामर्थ्यान्नालभ्यं तस्य विद्यते ।<br />तस्मिन् न्यस्तभरः शेते तत्कर्म्मैव समाचरेत् ॥५॥"
        },
        {
          "class": "b215",
          "text": " श्रीव्यासपादानां"
        },
        {
          "class": "b160",
          "text": " तद्यन्त्रमेवात्मानमनुभवति—"
        },
        {
          "class": "b162",
          "text": " यत् कृतं यत् करिष्यामि तत् सर्व्वं न मया कृतम् ।<br />त्वया कृतं तु फलभुक् त्वमेव मधुसूदन ॥६॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " हृदि तन्नियुक्तत्वानुभवान्न मिथ्याचारः—"
        },
        {
          "class": "b162",
          "text": " केनापि देवेन हृदि स्थितेन ।<br />यथा नियुक्तोऽस्मि तथा करोमि ॥७॥"
        },
        {
          "class": "b215",
          "text": " गौतमीयतन्त्रे"
        },
        {
          "class": "b160",
          "text": " गोविन्दं बिना तत्र सर्व्वात्मना नान्यभावः—"
        },
        {
          "class": "b162",
          "text": " गोविन्दं परमानन्दं मुकुन्दं मधुसूदनम् ।<br />त्यक्त्वान्यं वै न जानामि न भजामि स्मरामि न ॥८॥"
        },
        {
          "class": "b215",
          "text": " श्रीव्यासपादानां"
        },
        {
          "class": "b160",
          "text": " सर्व्वत्रैवाभीष्टदेव-दर्शनम्—"
        },
        {
          "class": "b162",
          "text": " इतो नृसिंहः परतो नृसिंहो<br />यतो यतो यामि ततो नृसिंहः ।<br />बहिर्नृसिंहो हृदये नृसिंहो<br />नृसिंहम् आदिं शरणं प्रपद्ये ॥९॥"
        },
        {
          "class": "b215",
          "text": " केषाञ्चित्"
        },
        {
          "class": "b160",
          "text": " अन्याभिसन्धिवर्ज्जिता स्थायिरतिरेव स्यात्—"
        },
        {
          "class": "b162",
          "text": " नाथे धातरि भोगिभोगशयने नारायणे माधवे<br />देवे देवकीनन्दने सुरवरे चक्रायुधे सार्ङ्गिणि ।<br />लीलाशेष-जगत्-प्रपञ्च-जठरे विश्वेश्वरे श्रीधरे<br />गोविन्दे कुरु चित्तवृत्तिमचलामन्यैस्तु किं वर्त्तनैः ॥१०॥"
        },
        {
          "class": "b215",
          "text": " श्रीकुलशेखरस्य"
        },
        {
          "class": "b160",
          "text": " परमात्मनि स्वात्मार्पणमेव सर्व्वथा वेदतात्पर्य्यम्—"
        },
        {
          "class": "b162",
          "text": " धर्म्मार्थ-काम इति योऽभिहितस्त्रिवर्ग<br />ईक्षात्रयी नय-दमौ विविधा च वार्त्ता ।<br />मन्ये तदेतदखिलं निगमस्य सत्यं<br />स्वात्मार्पणं स्वसुहृदः परमस्य पुंसः ॥११॥"
        },
        {
          "class": "b215",
          "text": " श्रीप्रह्लादस्य"
        },
        {
          "class": "b160",
          "text": " आत्मनिक्षेप-पद्धतिः—"
        },
        {
          "class": "b162",
          "text": " अपराध-सहस्र-भाजनं पतितं भीमभवार्णवोदरे ।<br />अगतिं शरणागतं हरे कृपया केवलमात्मसात् कुरु ॥१२॥"
        },
        {
          "class": "b215",
          "text": " श्रीय़ामुनाचार्य्यस्य"
        },
        {
          "class": "b160",
          "text": " अत्र केचिद्देहार्पणमेवात्मार्पणमिति मन्यन्ते—"
        },
        {
          "class": "b162",
          "text": " चिन्तां कुर्यान् न रक्षायै विक्रीतस्य यथा पशोः ।<br />तथार्पयन् हरौ देहं विरमेदस्य रक्षणात् ॥१३॥"
        },
        {
          "class": "b215",
          "text": " केषाञ्चित्"
        },
        {
          "class": "b160",
          "text": " गुणातीत शुद्धक्षेत्रज्ञस्यैव समर्पितत्वोपलब्धिः—"
        },
        {
          "class": "b162",
          "text": " वपुरादिषु योऽपि कोऽपि वा<br />गुणतोऽसानि यथातथाविधः ।<br />तदहं तव पादपद्मयोः<br />अहमद्यैव मया समर्पितः ॥१४॥"
        },
        {
          "class": "b215",
          "text": " श्रीय़ामुनाचार्य्यस्य"
        },
        {
          "class": "b160",
          "text": " आत्मार्पणस्य दृष्टान्तः—"
        },
        {
          "class": "b162",
          "text": " तन्मे भवान् खलु वृतः पतिरङ्ग जायाम्<br />आत्मार्पितश्च भवतोऽत्र विभो विधेहि ।<br />मा वीरभागमभिमर्शतु चैद्य आराद्<br />गोमायुवन्मृगपतेर्बलिमम्बुजाक्ष ॥१५॥"
        },
        {
          "class": "b215",
          "text": " श्रीरुक्मिणीदेव्याः"
        },
        {
          "class": "b160",
          "text": " तत्र शुद्धाहङ्कारस्य परिचयसमृद्धेरभिव्यक्तिः—"
        },
        {
          "class": "b162",
          "text": " नाहं विप्रो न च नरपतिर्नापि वैश्यो न शूद्रो<br />नाहं वर्णी न च गृहपतिर्नो वनस्थो यतिर्वा ।<br />किन्तु प्रोद्यन्निखिलपरमानन्दपूर्णामृताब्धेः<br />गोपीभर्त्तुः पदकमलयोर्दासदासानुदासः ॥१६॥"
        },
        {
          "class": "b215",
          "text": " श्रीश्रीभगवतश्चैतन्यचन्द्रस्य"
        },
        {
          "class": "b160",
          "text": " औपाधिकधर्म्मसम्बन्धच्छेदश्च—"
        },
        {
          "class": "b162",
          "text": " सन्ध्यावन्दन भद्रमस्तु भवतो भो स्नान तुभ्यं नमो<br />भो देवाः पितरश्च तर्पणविधौ नाहं क्षमः क्षम्यताम् ।<br />यत्र क्वापि निषद्य यादवकुलोत्तंसस्य कंसद्विषः<br />स्मारं स्मारमघं हरामि तदलं मन्ये किमन्येन मे ॥१७॥"
        },
        {
          "class": "b215",
          "text": " श्रीमाधवेन्द्रपुरीपादानां"
        },
        {
          "class": "b160",
          "text": " अलौकिकभावोदये लौकिकविचारतुच्छत्वम्—"
        },
        {
          "class": "b162",
          "text": " मुग्धं मां निगदन्तु नीतिनिपुणा भ्रान्तं मुहुर्वैदिका<br />मन्दं बान्धवसञ्चया जड़धियं मुक्तादराः सोदराः ।<br />उन्मत्तं धनिनो विवेकचतुराः कामं महादाम्भिकं<br />मोक्तुं न क्षमते मनागपि मनो गोविन्दपादस्पृहाम् ॥१८॥"
        },
        {
          "class": "b215",
          "text": " माधवस्य"
        },
        {
          "class": "b160",
          "text": " हरिरसपानमत्तानां जनमतविचारे नावाकाशः—"
        },
        {
          "class": "b162",
          "text": " परिवदतु जनो यथा तथायं<br />ननु मुखरो न वयं विचारयामः ।<br />हरिरसमदिरामदातिमत्ता<br />भुवि विलुठाम नटाम निर्व्विशामः ॥१९॥"
        },
        {
          "class": "b215",
          "text": " श्रीसार्व्वभौमपादानां"
        },
        {
          "class": "b160",
          "text": " बहुमानिताद्वैतानन्दसिंहासनात् व्रजरसघनमूर्त्तेश्चरणे लुण्ठनरूपमात्मनिक्षेपणम्—"
        },
        {
          "class": "b162",
          "text": " अद्वैतवीथी-पथिकैरुपास्याः<br />स्वानन्द-सिंहासन-लब्धदीक्षाः ।<br />हठेन केनापि वयं शठेन<br />दासीकृता गोपवधूविटेन ॥२०॥"
        },
        {
          "class": "b215",
          "text": " श्रीबिल्वमङ्गलस्य"
        },
        {
          "class": "b160",
          "text": " अनुग्रहनिग्रहाभेदेन सेव्यानुराग एव आत्मनिक्षेपः—"
        },
        {
          "class": "b162",
          "text": " विरचय मयि दण्डं दीनबन्धो दयांवा<br />गतिरिह न भवत्तः काचिदन्या ममास्ति ।<br />निपततु शतकोटिर्निर्भरं वा नवाम्भः<br />तदपि किल पयोदः स्तूयते चातकेन ॥२१॥"
        },
        {
          "class": "b215",
          "text": " श्रीरूपपादानां"
        },
        {
          "class": "b160",
          "text": " व्रजरसलम्पटस्य स्वैराचारेष्वात्मनिक्षेपस्यैव परमोत्कर्षः—"
        },
        {
          "class": "b162",
          "text": " आश्लिष्य वा पादरतां पिनष्टु माम्<br />अदर्शनान्मर्म्महतां करोतु वा ।<br />यथा तथा वा विदधातु लम्पटो<br />मत्प्राणनाथस्तु स एव नापरः ॥२२॥"
        },
        {
          "class": "b215",
          "text": " श्रीश्रीभगवतश्चैतन्यचन्द्रस्य"
        },
        {
          "class": "b160",
          "text": " महौदार्य्यलीलामयश्रीचैतन्यचरणात्मनिक्षेपस्य परमत्वम्—"
        },
        {
          "class": "b162",
          "text": " पात्रापात्रविचारणां न कुरुते न स्वं परं वीक्षते<br />देयादेय-विमर्शको न हि न वा कालप्रतीक्षः प्रभुः ।<br />सद्यो यः श्रवणेक्षण-प्रणमन-ध्यानादिना दुर्ल्लभं<br />दत्ते भक्तिरसं स एव भगवान् गौरः परं मे गतिः ॥२३॥"
        },
        {
          "class": "b215",
          "text": " श्रीप्रबोधानन्दपादानां"
        },
        {
          "class": "b216",
          "text": " इति श्रीप्रपन्नजीवनामृते श्रीभक्तवचनामृतान्तर्गत"
        },
        {
          "class": "b208",
          "text": " आत्मनिक्षेपो नाम सप्तमोऽध्यायः ।"
        }
      ]
    },
    {
      "title": "कार्पण्यम्",
      "paragraphs": [
        {
          "class": "b46",
          "text": "\r"
        },
        {
          "class": "b159",
          "text": " अष्टमोऽध्यायः"
        },
        {
          "class": "b159",
          "text": " श्रीभक्तवचनामृतम्म्"
        },
        {
          "class": "b214",
          "text": " कार्पण्यम्"
        },
        {
          "class": "b81",
          "text": " भगवन् रक्ष रक्षैवमार्त्तभावेन सर्व्वतः ।<br />असमोर्द्ध्वदयासिन्धोर्हरेः कारुण्यवैभवम् ॥१॥<br />स्मरतांश्च विशेषेण निजातिशोच्यनीचताम् ।<br />भक्तानाम् आर्त्तिभावस्तु कार्पण्यं कथ्यते बुधैः ॥२॥"
        },
        {
          "class": "b160",
          "text": " श्रीकृष्णनाम-स्वरूपस्य परमपावनत्वं जीवस्य दुर्द्दैवञ्च—"
        },
        {
          "class": "b162",
          "text": " नाम्नामकारि बहुधा निजसर्व्वशक्तिस्<br />तत्रार्पिता नियमितः स्मरणे न कालः ।<br />एतादृशी तव कृपा भगवन् ममापि<br />दुर्द्दैवमीदृशमिहाजनि नानुरागः ॥३॥"
        },
        {
          "class": "b215",
          "text": " श्रीश्रीभगवतश्चैतन्यचन्द्रस्य"
        },
        {
          "class": "b160",
          "text": " उद्बुद्ध-स्वरूपे स्वभाव-कार्पण्यम्—"
        },
        {
          "class": "b162",
          "text": " परमकारुणिको न भवत्परः परमशोच्यतमो न च मत्परः ।<br />इति विचिन्त्य हरे मयि पामरे यदुचितं यदुनाथ तदाचर ॥४॥"
        },
        {
          "class": "b215",
          "text": " कस्यचित्"
        },
        {
          "class": "b160",
          "text": " मायावशजीवस्य मायाधीशकृपैकगतित्वम्—"
        },
        {
          "class": "b162",
          "text": " नैतन्मनस्तव कथासु विकुण्ठनाथ<br />सम्प्रीयते दुरितदुष्टमसाधु तीव्रम् ।<br />कामातुरं हर्षशोकभयैषणार्त्तं<br />तस्मिन् कथं तव गतिं विमृशामि दीनः ॥५॥"
        },
        {
          "class": "b215",
          "text": " श्रीप्रह्लादस्य"
        },
        {
          "class": "b160",
          "text": " कृष्णोन्मुख चित्ते बद्धभावस्य दुर्व्विलास-परिचयः —"
        },
        {
          "class": "b162",
          "text": " जिह्वैकतोऽच्युत विकर्षति मावितृप्ता<br />शिश्नोऽन्यतस्त्वगुदरं श्रवणं कुतश्चित् ।<br />घ्राणोऽन्यतश्चपलदृक् क्व च कर्म्मशक्तिर्<br />बह्व्यः सपत्न्य इव गेहपतिं लुनन्ति ॥६॥"
        },
        {
          "class": "b215",
          "text": " श्रीप्रह्लादस्य"
        },
        {
          "class": "b160",
          "text": " पुरुषोत्तमसेवा प्रार्थिनो भक्तस्य निज लज्जाकरायोग्यता निवेदनम —"
        },
        {
          "class": "b162",
          "text": " मत्तुल्यो नास्ति पापात्मा नापराधी च कश्चन ।<br />परिहारेऽपि लज्जा मे किं ब्रुबे पुरुषोत्तम॥७॥"
        },
        {
          "class": "b215",
          "text": " कस्यचित्"
        },
        {
          "class": "b160",
          "text": " मङ्गलमयभगवन्नामाभासे पापिनामात्मधिक्कारः—"
        },
        {
          "class": "b162",
          "text": " क्व चाहं कितवः पापो ब्रह्मघ्नो निरपत्रपः ।<br />क्व च नारायणेत्येतद्भगवन्नाम मङ्गलम् ॥८॥"
        },
        {
          "class": "b215",
          "text": " आजामिलस्य"
        },
        {
          "class": "b160",
          "text": " श्रीभगवत्क्रिपोदये ब्रह्मबन्धूनां दारिद्र्यमपि न बाधकम्—"
        },
        {
          "class": "b162",
          "text": " क्वाहं दरिद्रः पापीयान् क्व कृष्णः श्रीनिकेतनः ।<br />ब्रह्मबन्धुरिति स्माहं बाहुभ्यां परिरम्भितः ॥९॥"
        },
        {
          "class": "b215",
          "text": " श्रीसुदाम्नः"
        },
        {
          "class": "b160",
          "text": " विधातुरपि हरिसम्बन्धि-पश्वादिजन्म-प्रार्थना—"
        },
        {
          "class": "b162",
          "text": " तदस्तु मे नाथ स भूरिभागोभवेऽत्र वान्यत्र तु वा तिरश्चाम् ।<br />येनाहमेकोऽपि भवज्जनानां भूत्वा निषेवे तव पादपल्लवम् ॥१०॥"
        },
        {
          "class": "b215",
          "text": " श्रीब्रह्मणः"
        },
        {
          "class": "b160",
          "text": " अनन्यशरणेषु मृगेष्वपि भगवत्कृपा—"
        },
        {
          "class": "b162",
          "text": " किं चित्रम् अच्युत तवैतदशेषबन्धो<br />दासेष्वनन्यशरणेषु यदात्मसात्त्वम् ।<br />योऽरोचयत् सह मृगैः स्वयमीश्वराणां<br />श्रीमत्किरीटतटपीडितपादपीठः ॥११॥"
        },
        {
          "class": "b215",
          "text": " श्रीमदुद्धवस्य"
        },
        {
          "class": "b160",
          "text": " तत्कृपोपलब्धमाहात्म्यस्य तत्कैङ्कर्य्यप्रार्थनापि औद्धत्यवदेव प्रतीयते—"
        },
        {
          "class": "b162",
          "text": " धिगशुचिमविनीतं निर्द्दयं मामलज्जं<br />परमपुरुष योऽहं योगिवर्य्याग्रगण्यैः ।<br />विधि-शिव-सनकाद्यैर्ध्यातुमत्यन्तदूरं<br />तव परिजनभावं कामये कामवृत्तः ॥१२॥"
        },
        {
          "class": "b215",
          "text": " श्रीयामुनाचार्य्यस्य"
        },
        {
          "class": "b160",
          "text": " उपलब्ध-स्वदोष-सहस्रस्यापि तच्चरण-परिचर्य्यालोभोऽप्यवार्य्यमाणः—"
        },
        {
          "class": "b162",
          "text": " अमर्य्यादः क्षुद्रश्चलमतिरसूयाप्रसवभूः<br />कृतघ्नो दुर्म्मानी स्मरपरवशो वञ्चनपरः ।<br />नृशंसः पापिष्ठः कथमहमितो दुःखजलधेः<br />अपारादुत्तीर्णस्तव परिचरेयं चरणयोः ॥१३॥"
        },
        {
          "class": "b215",
          "text": " श्रीयामुनाचार्य्यस्य"
        },
        {
          "class": "b160",
          "text": " प्रपन्नस्य प्रपत्तिसामान्यकृपायामपि निजायोग्यता-प्रतीतिः—"
        },
        {
          "class": "b162",
          "text": " ननु प्रयत्नः सकृदेव नाथ<br />तवाहमस्मीति च याचमानः ।<br />तवानुकम्प्यः स्मरतः प्रतिज्ञां<br />मदेक वर्ज्जं किमिदं व्रतन्ते ॥१४॥"
        },
        {
          "class": "b215",
          "text": " श्रीयामुनाचार्य्यस्य"
        },
        {
          "class": "b160",
          "text": " सुस्पष्टदैन्येनात्मविज्ञप्तिः—"
        },
        {
          "class": "b162",
          "text": " न निन्दितं कर्म्म तद् अस्ति लोके<br />सहस्रशो यन्न मया व्यधायि ।<br />सोऽहं विपाकावसरे मुकुन्द<br />क्रन्दामि सम्प्रत्यगतिस्तवाग्रे ॥१५॥"
        },
        {
          "class": "b215",
          "text": " श्रीयामुनाचार्य्यस्य"
        },
        {
          "class": "b160",
          "text": " असीमकृपस्य कृपायाः शेषसीमान्तर्गतमात्मानमनुभवति—"
        },
        {
          "class": "b162",
          "text": " निमज्जतोऽनन्त भवार्णवान्तश्चिराय मे कूलमिवासि लब्धः<br />त्वयापि लब्धं भगवन्निदानीमनुत्तमं पात्रमिदं दयायाः ॥१६॥"
        },
        {
          "class": "b215",
          "text": " श्रीयामुनाचार्य्यस्य"
        },
        {
          "class": "b160",
          "text": " भगवद्भक्तस्य स्वस्मिन् दीनत्वबुद्धिरेव स्वाभाविकी, न तु भक्तत्वबुद्धिः—"
        },
        {
          "class": "b162",
          "text": " दीनबन्धुरिति नाम ते स्मरन्, यादवेन्द्र पतितोऽहमुत्सहे ।<br />भक्तवत्सलतया त्वयि श्रुते मामकं हृदयमाशु कम्पते ॥१७॥"
        },
        {
          "class": "b215",
          "text": " श्रीयामुनाचार्य्यस्य"
        },
        {
          "class": "b160",
          "text": " शिवविरिन्च्यादि-देव-सेव्ये स्वसम्बन्धलेशासम्भावनया नैराश्यम्—"
        },
        {
          "class": "b162",
          "text": " स्तावकास्तव चतुर्म्मुखादयो<br />भावका हि भगवन् भवादयः ।<br />सेवकाः शतमखादयः सुरा<br />वासुदेव यदि के तदा वयम् ॥१८॥"
        },
        {
          "class": "b215",
          "text": " धनञ्जयस्य"
        },
        {
          "class": "b160",
          "text": " गौरावतारस्यात्युत्कृष्टफलदत्वमत्यौदार्य्यत्वञ्च विलोक्य तत्रातिलोभत्वादात्मन्यतिवञ्चितत्वबोधः—"
        },
        {
          "class": "b162",
          "text": " वञ्चितोऽस्मि वञ्चितोऽस्मि वञ्चितोऽस्मि न संशयः ।<br />विश्वं गौररसे मग्नं स्पर्शोऽपि मम नाभवत् ॥१९॥"
        },
        {
          "class": "b215",
          "text": " श्रीप्रबोधानन्दपादानां"
        },
        {
          "class": "b160",
          "text": " श्रीगौरसेवारसगृध्नुजनस्य तदप्राप्त्याशङ्कया खेदोक्तिः—"
        },
        {
          "class": "b162",
          "text": " अदर्शनीयानपि नीचजातीन्<br />संवीक्षते हन्त तथापि नो माम् ।<br />मदेक वर्ज्ज्यं कृपयिष्यतीति<br />निर्णीय किं सोऽवततार देवः ॥२०॥"
        },
        {
          "class": "b215",
          "text": " श्रीप्रतापरुद्रस्य"
        },
        {
          "class": "b160",
          "text": " प्रेममय-स्व-नाथातिवदान्यतोपलब्धेस्तन्नित्य-पार्षदस्य दैन्योक्तिः—"
        },
        {
          "class": "b162",
          "text": " भवाब्धिं दुस्तरं यस्य दयया सुखमुत्तरेत् ।<br />भाराक्रान्तः खरोऽप्येष तं श्रीचैतन्यमाश्रये ॥२१॥"
        },
        {
          "class": "b215",
          "text": " श्रीसनातनपादानां"
        },
        {
          "class": "b160",
          "text": " महाप्रेमपीयूषबिन्दुप्रार्थिनः स्वदैन्यानुभूतिः—"
        },
        {
          "class": "b162",
          "text": " प्रसारित-महाप्रेम-पीयूष-रस-सागरे ।<br />चैतन्य-चन्द्रे प्रकटे यो दीनो दीन एव सः ॥२२॥"
        },
        {
          "class": "b215",
          "text": " श्रीप्रबोधानन्दपादानां"
        },
        {
          "class": "b160",
          "text": " विप्रलम्भरसाश्रितस्य परमसिद्धस्यापि विरहदुःखे हृदयोद्घाटनम्—"
        },
        {
          "class": "b162",
          "text": " अयि दीनदयार्द्रनाथ हे मथुरानाथ कदावलोक्यसे ।<br />हृदयं त्वदलोककातरं दयित भ्राम्यति किं करोम्यहम् ॥२३॥"
        },
        {
          "class": "b215",
          "text": " श्रीमाधवेन्द्रपुरीपादानां"
        },
        {
          "class": "b160",
          "text": " श्रीकृष्णविरहे असहायवत् स्वनाथकरुणाकर्षणम्—"
        },
        {
          "class": "b162",
          "text": " अमून्यधन्यानि दिनान्तराणि<br />हरे त्वदालोकनमन्तरेण ।<br />अनाथबन्धो करुणैकसिन्धो<br />हा हन्त हा हन्त कथं नयामि ॥२४॥"
        },
        {
          "class": "b215",
          "text": " श्रीबिल्वमङ्गलस्य"
        },
        {
          "class": "b160",
          "text": " व्रजेन्द्रनन्दनविरहे तज्जीवितेश्वर्य्याः स्वयंरूपाया अपि दासीवत् कार्पण्यम्—"
        },
        {
          "class": "b162",
          "text": " हा नाथ रमण प्रेष्ठ क्वासि क्वासि महाभुज ।<br />दास्यास्ते कृपणाया मे सखे दर्शय सन्निधिम् ॥२५॥"
        },
        {
          "class": "b215",
          "text": " श्रीराधिकायाः"
        },
        {
          "class": "b160",
          "text": " विप्रलम्भे श्रीकृष्णवल्लभानामपि गृहासक्तवद्दैन्योक्तिः—"
        },
        {
          "class": "b162",
          "text": " आहुश्च ते नलिननाभ पदारविन्दं<br />योगेश्वरैर्हृदि विचिन्त्यमगाधबोधैः ।<br />संसारकूपपतितोत्तरणावलम्बं<br />गेहं जुषामपि मनस्युदियात् सदा नः ॥२६॥"
        },
        {
          "class": "b215",
          "text": " श्रीगोपिकानां"
        },
        {
          "class": "b160",
          "text": " विरहकातरो भक्त आत्मानमत्यसहायं मन्यते—"
        },
        {
          "class": "b162",
          "text": " गतो यामो गतौ यामौ गता यामा गतं दिनम् ।<br />हा हन्त किं करिष्यामि न पश्यामि हरेर्मुखम् ॥२७॥"
        },
        {
          "class": "b215",
          "text": " शङ्करस्य"
        },
        {
          "class": "b160",
          "text": " गोविन्दविरहे सर्व्वशून्यतया अत्यनाथवद्-दीर्घदुःखबोधरूप-प्रेमचेष्टा—"
        },
        {
          "class": "b162",
          "text": " युगायितं निमेषेण चक्षुषा प्रावृषायितम् ।<br />शून्यायितं जगत् सर्व्वं गोविन्दविरहेण मे ॥२८॥"
        },
        {
          "class": "b215",
          "text": " श्रीश्रीभगवतश्चैतन्यचन्द्रस्य"
        },
        {
          "class": "b160",
          "text": " श्रीकृष्णैकवल्लभायास्तद्विरहे अनुभूताखिलप्राणचेष्टा-व्यर्थताया देहयात्रानिर्व्वाहस्यापि लज्जाकरशोच्यव्यवहारवत् प्रतीतिः—"
        },
        {
          "class": "b162",
          "text": " श्रीकृष्णरूपादिनिषेवणं विना<br />व्यर्थानि मेऽहान्यखिलेन्द्रियाण्यलम् ।<br />पाषाणशुष्केन्धनभारकाण्यहो<br />विभर्म्मि वा तानि कथं हतत्रपः ॥२९॥"
        },
        {
          "class": "b215",
          "text": " केषाञ्चित्"
        },
        {
          "class": "b160",
          "text": " अतिविप्रलम्भे जीवितप्रणयिण्या रोदनमपि निजदम्भमात्रत्वेन प्रतीयते—"
        },
        {
          "class": "b162",
          "text": " यास्यामीति समुद्यतस्य वचनं विश्रब्धमाकर्णितं<br />गच्छन् दूरमुपेक्षितो मुहुरसौ व्यावृत्य पश्यन्नपि ।<br />तच्छून्ये पुनरागतास्मि भवने प्राणास्त एव स्थिताः<br />सख्यः पश्यत जीवितप्रणयिनी दम्भादहं रोदिमि ॥३०॥"
        },
        {
          "class": "b215",
          "text": " रुद्रस्य"
        },
        {
          "class": "b160",
          "text": " लब्धश्रीकृष्णप्रेम-पराकाष्ठस्य प्रतिक्षण-वर्द्धमान-तदास्वादन-लोलुपतया तदप्राप्तिवत् प्रतीतिः तत्र श्रीकृष्णप्रेम्णस्तु सर्व्वोच्चसौभाग्यकर-परमसुदुर्ल्लभपुमर्थत्वञ्च सूचितम्—"
        },
        {
          "class": "b162",
          "text": " न प्रेमगन्धोऽस्ति दरापि मे हरौ<br />क्रन्दामि सौभाग्यभरं प्रकाशितुम् ।<br />वंशीविलास्याननलोकनं विना<br />विभर्म्मि यत् प्राणपतङ्गकान् वृथा ॥३१॥"
        },
        {
          "class": "b215",
          "text": " श्रीश्रीभगवतश्चैतन्यचन्द्रस्य"
        },
        {
          "class": "b216",
          "text": " इति श्रीप्रपन्नजीवनामृते श्रीभक्तवचनामृतान्तर्गतं"
        },
        {
          "class": "b208",
          "text": " कार्पण्यं नाम अष्टमोऽध्यायः"
        }
      ]
    },
    {
      "title": "श्रीश्रीभगवद्वचनामृतम्",
      "paragraphs": [
        {
          "class": "b46",
          "text": "\r"
        },
        {
          "class": "b159",
          "text": " नवमोऽध्यायः"
        },
        {
          "class": "b214",
          "text": " श्रीश्रीभगवद्वचनामृतम्"
        },
        {
          "class": "b81",
          "text": " श्रीकृष्णाङ्घ्रिप्रपन्नानां कृष्णप्रेमैककाङ्क्षिणाम् ।<br />सर्व्वार्त्त्यज्ञानहृत्सर्व्वाभीष्टसेवासुखप्रदम् ॥१॥<br />प्राणसञ्जीवनं साक्षाद्भगवद्वचनामृतम् ।<br />श्रीभागवतगीतादि-शास्त्राच्छङ्गृह्यतेऽत्र हि ॥२॥"
        },
        {
          "class": "b160",
          "text": " श्रीभगवतः प्रपन्न-क्लेशहारित्वम्—"
        },
        {
          "class": "b162",
          "text": " त्वां प्रपन्नोऽस्मि शरणं देवदेवं जनार्द्दनम् ।<br />इति यः शरणं प्राप्तस्तं क्लेशादुद्धराम्यहम् ॥३॥"
        },
        {
          "class": "b215",
          "text": " श्रीनारसिंहे"
        },
        {
          "class": "b160",
          "text": " तस्य सकृदेव प्रपन्नाय सदाभयदातृत्वम्—"
        },
        {
          "class": "b162",
          "text": " सकृदेव प्रपन्नो यस्तवास्मीति च याचते ।<br />अभयं सर्व्वदा तस्मै ददाम्येतद्व्रतं मम ॥४॥"
        },
        {
          "class": "b215",
          "text": " श्रीरामायणे"
        },
        {
          "class": "b160",
          "text": " स च साधूनां परित्राणकर्त्ता—"
        },
        {
          "class": "b162",
          "text": " परित्राणाय साधूनां विनाशाय च दुष्कृताम् ।<br />धर्म्मसंस्थापनार्थाय सम्भवामि युगे युगे ॥५॥"
        },
        {
          "class": "b215",
          "text": " श्रीगीतायाम्"
        },
        {
          "class": "b160",
          "text": " तस्य प्रार्थानुरूप-फलदातृत्वम्—"
        },
        {
          "class": "b162",
          "text": " ये यथा मां प्रपद्यन्ते तांस्तथैव भजाम्यहम् ।<br />मम वर्त्मानुवर्त्तन्ते मनुष्याः पार्थ सर्व्वशः ॥६॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " बहुदेवयाजिनां श्रीकृष्णेतरदेवता-प्रपत्तिर्भोगाभिसन्धिमूलैव—"
        },
        {
          "class": "b162",
          "text": " कामैस्तैस्तैर्हृतज्ञानाः प्रपद्यन्तेऽन्यदेवताः ।<br />तं तं नियममास्थाय प्रकृत्या नियताः स्वया ॥७॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " तत्सर्व्वेश्वरेश्वरत्वाज्ञानमेव कर्म्मिणां बहुदेवयजने कारणम्—"
        },
        {
          "class": "b162",
          "text": " अहं हि सर्व्वयज्ञानां भोक्ता च प्रभुरेव च ।<br />न तु मामभिजानन्ति तत्त्वेनातश्च्यवन्ति ते ॥८॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " तत्र दुर्म्मतिदुष्कृतिमूढतारूपो मायाप्रभाव एव कारणम्—"
        },
        {
          "class": "b162",
          "text": " न मां दुष्कृतिनो मूढाः प्रपद्यन्ते नराधमाः ।<br />माययापहृतज्ञाना आसुरं भावम् आश्रिताः ॥९॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " द्वन्द्वातीतः सुकृतिमानेव श्रीकृष्णभजनाधिकारी—"
        },
        {
          "class": "b162",
          "text": " येषां त्वन्तगतं पापं जनानां पुण्यकर्म्मणाम् ।<br />ते द्वन्द्वमोहनिर्म्मुक्ता भजन्ते मां दृढ-व्रताः ॥१०॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " श्रीकृष्णप्रपत्तिरेव मायातरणोपायो नान्यः—"
        },
        {
          "class": "b162",
          "text": " दैवी ह्येषा गुणमयी मम माया दुरत्यया ।<br />मामेव ये प्रपद्यन्ते मायामेतां तरन्ति ते ॥११॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " श्रीकृष्ण-प्रपत्तिरेव शुद्धज्ञान-फलमित्यनुभवितुर्महात्मनः सुदुर्ल्लभत्वम्—"
        },
        {
          "class": "b162",
          "text": " बहूनां जन्मनामन्ते ज्ञानवान् मां प्रपद्यते ।<br />वासुदेवः सर्व्वमिति स महात्मा सुदुर्ल्लभः ॥१२॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " लब्धचित्स्वरूपस्यैव श्रीकृष्णे परा भक्तिः अतः सा निर्गुणा एव—"
        },
        {
          "class": "b162",
          "text": " ब्रह्मभूतः प्रसन्नात्मा न शोचति न काङ्क्षति ।<br />समः सर्व्वेषु भूतेषु मद्भक्तिं लभते पराम् ॥१३॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " अखिलरसामृतमूर्त्तिः श्रीकृष्ण एव ज्ञानिगणमृग्य-तुरीय-ब्रह्मणो मूलाश्रयः—"
        },
        {
          "class": "b162",
          "text": " ब्रह्मणो हि प्रतिष्ठाहम् अमृतस्याव्ययस्य च ।<br />शाश्वतस्य च धर्म्मस्य सुखस्यैकान्तिकस्य च ॥१४॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " औपनिषत्पुरुषस्य श्रीकृष्णस्यैव योगिजनमृग्यं निखिलचिदचिन्नियन्तृत्वम्—"
        },
        {
          "class": "b162",
          "text": " सर्व्वस्य चाहं हृदि सन्निविष्टो मत्तः स्मृतिर्ज्ञानम् अपोहनञ्च ।<br />वेदैश्च सर्व्वैरहमेव वेद्यो वेदान्तकृद्वेदविदेव चाहम् ॥१५॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " तद्विष्णोः परमं पदमेव गन्तव्यं, तच्च ज्ञानिनामनावृत्तिकारकं योगिनामादिचैतन्यस्वरूपं कर्म्मिणाञ्च कर्म्मफल-विधायकम्—"
        },
        {
          "class": "b162",
          "text": " ततः पदं तत् परिमार्गितव्यं यस्मिन् गता न निवर्त्तन्ति भूयः ।<br />तमेव चाद्यं पुरुषं प्रपद्ये यतः प्रवृत्तिः प्रसृता पुराणी ॥१६॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " अविद्यानिर्म्मुक्ताः सम्पूर्णज्ञा एव लीलापुरुषोत्तमं श्रीकृष्णमेव निखिलभावैर्भजन्ते—"
        },
        {
          "class": "b162",
          "text": " यो मामेवमसंमूढो जानाति पुरुषोत्तमम् ।<br />स सर्व्वविद्भजति मां सर्व्वभावेन भारत ॥१७॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " कर्म्मज्ञानध्यानयोगिनामपि (तत्तद्भावं त्यक्त्वा) ये मच्चिच्छक्ति-गत-श्रद्धामाश्रित्य भजन्ते त एव सर्व्वश्रेष्ठाः—"
        },
        {
          "class": "b162",
          "text": " योगिनामपि सर्व्वेषां मद्गतेनान्तरात्मना ।<br />श्रद्धावान् भजते यो मां स मे युक्ततमो मतः ॥१८॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " निरवच्छिन्नप्रेमभक्तियाजिनो मत्पार्षदा एव परमश्रेष्ठाः—"
        },
        {
          "class": "b162",
          "text": " मय्यावेष्य मनो ये मां नित्ययुक्ता उपासते ।<br />श्रद्धया परयोपेतास्ते मे युक्ततमा मताः ॥१९॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " श्रीकृष्णे स्वयंरूपत्वं सर्व्वांशित्वं सर्व्वाश्रयत्वं चिद्विलासमयत्वञ्च—"
        },
        {
          "class": "b162",
          "text": " मत्तः परतरं नान्यत् किञ्चिदस्ति धनञ्जय ।<br />मयि सर्व्वमिदं प्रोतं सूत्रे मणिगणा इव ॥२०॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " स्वयंरूपस्य स्वरूपशक्तिप्रवर्त्तनामाश्रित्य रागभजनमे परम पाण्डित्यम्—"
        },
        {
          "class": "b162",
          "text": " अहं सर्व्वस्य प्रभवो मत्तः सर्व्वं प्रवर्त्तते ।<br />इति मत्वा भजन्ते मां बुधा भावसमन्विताः ॥२१॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " मदर्पितप्राणा मदाश्रिताः परस्परं साहाय्येन मदालापन-प्रसाद-रमणादिसुखं नित्यमेव लभन्ते—"
        },
        {
          "class": "b162",
          "text": " मच्चित्ता मद्गतप्राणा बोधयन्तः परस्परम् ।<br />कथयन्तश्च मां नित्यं तुष्यन्ति च रमन्ति च ॥२२॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " भावसेवैव भगवद्वशीकरणे समर्था—"
        },
        {
          "class": "b162",
          "text": " पत्रं पुष्पं फलं तोयं यो मे भक्त्या प्रयच्छति ।<br />तदहं भक्त्युपहृतमश्नामि प्रयतात्मनः ॥२३॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " कृष्णैकभजनशीलस्य तत्प्रभावेन विधूयमानान्यभद्राणि दुराचारवद्दृष्टान्यपि दुरभिसन्धि-मूलकवन्न गर्हणीयान्यपि च स्वरूपतस्तदेक भजनस्य परमाद्भूतमाहात्म्यात् सः साधुरेव—"
        },
        {
          "class": "b162",
          "text": " अपि चेत् सुदुराचारो भजते माम् अनन्यभाक् ।<br />साधुरेव स मन्तव्यः सम्यग्व्यवसितो हि सः ॥२४॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " शोधनप्रक्रियाजात-मलनिःसारणस्य, मलिनवस्तुनः स्वाभाविक-मल-विच्छुरणेन सह न कदाप्येकत्वम् । तादृग् भक्तः क्षिप्रं शुध्यति, न कदापि नश्यतीति परमाश्वासप्रदत्वम्—"
        },
        {
          "class": "b162",
          "text": " क्षिप्रं भवति धर्म्मात्मा शश्वच्छान्तिं निगच्छति ।<br />कौन्तेय प्रतिजानीहि न मे भक्तः प्रणश्यति ॥२५॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " घनीभूत विशुद्धसत्त्वमूर्त्तिमाश्रित्य तामसप्रकृतयोऽपि परमां गतिं लभन्ते—"
        },
        {
          "class": "b162",
          "text": " मां हि पार्थ व्यपाश्रित्य येऽपि स्युः पापयोनयः ।<br />स्त्रियो वैश्यास्तथा शूद्रास्तेऽपि यान्ति परां गतिम् ॥२६॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " बद्धजीवानां प्रकृतियन्त्रितत्वं ईश्वरस्योभयनियामकत्वञ्च—"
        },
        {
          "class": "b162",
          "text": " ईश्वरः सर्व्वभूतानां हृद्देशेऽर्ज्जुन तिष्ठति ।<br />भ्रामयन् सर्व्वभूतानि यन्त्रारूढ़ानि मायया ॥२७॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " शुद्धजीवानामणुचैतन्यस्वरूपत्वात् ससीमस्वतन्त्रतायाः सद्व्यवहारेण परेशाश्रये पराशान्तिः—"
        },
        {
          "class": "b162",
          "text": " तमेव शरणं गच्छ सर्व्वभावेन भारत ।<br />तत्प्रसादात् परां शान्तिं स्थानं प्राप्स्यसि शाश्वतम् ॥२८॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " भक्तबान्धवस्य भगवतः परममर्म्मोपदेशः—"
        },
        {
          "class": "b162",
          "text": " सर्व्वगुह्यतमं भूयः शृणु मे परमं वचः ।<br />इष्टोऽसि मे दृढमिति ततो वक्ष्यामि ते हितम् ॥२९॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " परममाधुर्य्यमूर्त्तेः कामदेवस्य काम-सेवानुशीलनमेव निश्चितं सर्व्वोत्तमफलप्राप्तिः—"
        },
        {
          "class": "b162",
          "text": " मन्मना भव मद्भक्तो मद्याजी मां नमस्कुरु ।<br />मामेवैष्यसि सत्यं ते प्रतिजाने प्रियोऽसि मे ॥३०॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " निखिलधर्म्माधर्म्मविचारपरित्यागेनाद्वयज्ञानस्वरूपस्य श्रीव्रजेन्द्रनन्दनैकविग्रहस्य पादपद्मशरणादेव सर्व्वापच्छान्तिपूर्व्वक सर्व्वसम्पत्प्राप्तिः—"
        },
        {
          "class": "b162",
          "text": " सर्व्वधर्म्मान् परित्यज्य मामेकं शरणं व्रज ।<br />अहं त्वां सर्व्वपापेभ्यो मोक्षयिष्यामि मा शुचः ॥३१॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " श्रीहरेरेएव सर्व्वसदसज्जगत्कारणत्वम्—"
        },
        {
          "class": "b162",
          "text": " अहमेवासमेवाग्रे नान्यद्यत् सदसत्परम् ।<br />पश्चादहं यदेतच्च योऽवशिष्येत सोऽस्म्यहम् ॥३२॥"
        },
        {
          "class": "b215",
          "text": " श्रीमद्भागवते"
        },
        {
          "class": "b160",
          "text": " निखिल-सम्बन्धाभिधेयप्रयोजनात्मक-वेदज्ञानं तस्मादेव—"
        },
        {
          "class": "b162",
          "text": " ज्ञानं मे परमं गुह्यं यद्विज्ञानसमन्वितम् ।<br />सरहस्यं तदङ्गञ्च गृहाण गदितं मया ॥३३॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " श्रीकृष्णात्मकधर्म्ममयमेव वेदज्ञानं तस्माद्ब्रह्मणाधिगतम्—"
        },
        {
          "class": "b162",
          "text": " कालेन नष्टा प्रलये वाणीयं वेदसंज्ञिता ।<br />मयादौ ब्रह्मणे प्रोक्ता धर्म्मो यस्यां मदात्मकः ॥३४॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " परमानन्दस्वरूप-श्रीकृष्णाप्तिरेव सर्व्वश्रेष्ठ-सुखप्राप्तिः—"
        },
        {
          "class": "b162",
          "text": " मय्यर्पितात्मनः सभ्य निरपेक्षस्य सर्व्वतः ।<br />मयात्मना सुखं यत्तत् कुतः स्याद्विषयात्मनाम् ॥३५॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " कर्म्मयोगादिलभ्यं फलं वाञ्छति चेत् प्राप्नोत्येव कृष्णभक्तः—"
        },
        {
          "class": "b162",
          "text": " यत् कर्म्मभिर्यत्तपसा ज्ञानवैराग्यतश्च यत् ।<br />योगेन दानधर्म्मेण श्रेयोभिरितरैरपि ॥३६॥<br />सर्व्वं मद्-भक्ति-योगेन, मद्-भक्तो लभतेऽञ्जसा ।<br />स्वर्गापवर्गं मद्-धाम, कथञ्चिद् यदि वाञ्छति ॥३७॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " ऐकान्तिका दीयमानमपि कैवल्यादिकं न वाञ्छन्ति—"
        },
        {
          "class": "b162",
          "text": " न किञ्चित् साधवो धीरा भक्ता ह्येकान्तिनो मम ।<br />वाञ्छन्त्यपि मया दत्तं कैवल्यमपुनर्भवम् ॥३८॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " कैवल्याच्छ्रेयः सालोक्यादिकमपि नेच्छन्ति—"
        },
        {
          "class": "b162",
          "text": " मत्सेवया प्रतीतं ते सालोक्यादिचतुष्टयम् ।<br />नेच्छन्ति सेवया पूर्णाः कुतोऽन्यत् कालविप्लुतम् ॥३९॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " प्रबला भक्तिरेव भगवद्वशीकरणसमर्था, न हि योगज्ञानादयः—"
        },
        {
          "class": "b162",
          "text": " न साधयति मां योगो न साङ्ख्यं धर्म्म उद्धव ।<br />न स्वाध्यायस्तपस्त्यागो यथा भक्तिर्ममोर्ज्जिता ॥४०॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " कृष्णभक्तिः श्वपाकानपि जन्मदोषात् पुनाति—"
        },
        {
          "class": "b162",
          "text": " भक्त्याहमेकया ग्राह्यः श्रद्धयात्मा प्रियः सताम् ।<br />भक्तिः पुनाति मन्निष्ठा श्वपाकानपि सम्भवात् ॥४१॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " प्रबला भक्तिरजितेन्द्रियानपि विषयभोगादुद्धरति—"
        },
        {
          "class": "b162",
          "text": " बाध्यमानोऽपि मद्भक्तो विषयैरजितेन्द्रियः ।<br />प्रायः प्रगल्भया भक्त्या विषयैर्नाभिभूयते ॥४२॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " लब्ध-शुद्ध-भक्तिबीजस्य निर्विण्णस्यानुभूतदुःखात्मककाम-स्वरूपस्यापि तत्- त्यागासामर्थ्यगर्हणशीलस्य तत्र निष्कपट-निष्ठा-पूर्व्वक-याजित-भक्त्यङ्गस्य भक्तस्य शनैर्भगवान् हृदयोदितः सन् निखिला-विद्यातत्कार्य्याणी च विध्वंसयन्निरवच्छिन्न-निज-चिन्मय-विलास-धामैवाविष्करोति—"
        },
        {
          "class": "b162",
          "text": " जातश्रद्धो मत्कथासु निर्व्विण्णः सर्व्वकर्म्मसु ।<br />वेद दुःखात्मकान् कामान् परित्यागेऽप्यनीश्वरः ॥४३॥<br />ततो भजेत मां प्रीतः श्रद्धालुर्दृढनिश्चयः ।<br />जुषमाणश्च तान् कामान् दुःखोदर्कांश्च गर्हयन् ॥४४॥<br />प्रोक्तेन भक्तियोगेन भजतो माऽसकृन्मुनेः ।<br />कामा हृदय्या नश्यन्ति सर्व्वे मयि हृदि स्थिते ॥४५॥<br />भिद्यते हृदयग्रन्थिश्चिद्यन्ते सर्व्वसंशयाः ।<br />क्षीयन्ते चास्य कर्म्माणि मयि दृष्टेऽखिलात्मनि ॥४६॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " ज्ञानवैराग्यादीनां कदाचित् शुद्धभक्तिबाधकत्वमतो न भक्त्यङ्गत्वम्—"
        },
        {
          "class": "b162",
          "text": " तस्मान् मद्भक्तियुक्तस्य योगिनो वै मदात्मनः ।<br />न ज्ञानं न च वैराग्यं प्रायः श्रेयो भवेदिह ॥४७॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " श्रद्धाया एव केवलभक्त्यधिकारदातृत्वं न जात्यादेः—"
        },
        {
          "class": "b162",
          "text": " केवलेन हि भावेन गोप्यो गावो नगा मृगाः ।<br />येऽन्ये मूढधियो नागाः सिद्धा मामीयुरञ्जसा ॥४८॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " शास्त्रविहितस्वधर्म्मत्यागेनापि भगवद्भजनमेव कर्त्तव्यम्—"
        },
        {
          "class": "b162",
          "text": " आज्ञायैवं गुणान् दोषान् मयादिष्टानपि स्वकान् ।<br />धर्म्मान् संत्यज्य यः सर्व्वान् मां भजेत् स च सत्तमः ॥४९॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " सर्व्वजीवावताराणामप्यात्मस्वरूपः स्वयंरूपो व्रजकिशोरेव सकलस्वरूपवृत्ति-रस-समाहार-मधुरभावेन श्रुति-स्मृति-विहित-पति-देवतादिनिष्ठा-परित्यागेनैव तत्क्रीड़ा -पुत्तलकैरिव जीवैः काम-रूपानुगत्येन भजनीयः । निखिल-क्लेशदुष्टासुरसमाज-पतिपुत्त्रादि-भयात् स रक्षिष्यत्येव—"
        },
        {
          "class": "b162",
          "text": " तस्मात् त्वम् उद्धवोत्सृज्य चोदनां प्रतिचोदनाम् ।<br />प्रवृत्तिञ्च निवृत्तिञ्च श्रोतव्यं श्रुतम् एव च ॥५०॥<br />मामेकमेव शरणम् आत्मानं सर्व्वदेहिनाम् ।<br />याहि सर्व्वात्मभावेन मया स्या ह्यकुतोभयः ॥५१॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " जीवानां त्यक्तभुक्तिमुक्तिदेवतान्तराप्तिस्पृहानां गृहीत-श्रीकृष्णानुगत्यमयजीवनानामेव नित्यस्वरूपसिद्धिस्तदन्तरङ्ग-श्रीरूपानुगभजन-परिकरत्वञ्च सम्पद्यते—"
        },
        {
          "class": "b162",
          "text": " मर्त्त्यो यदा त्यक्तसमस्तकर्म्मा<br />निवेदितात्मा विचिकीर्षितो मे ।<br />तदामृतत्वं प्रतिपद्यमानो<br />ममात्मभूयाय च कल्पते वै ॥५२॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " स्व-प्रियपरिकरेण विना श्रीभगवतोऽप्यात्मसत्तायामप्यनभिलाषः—"
        },
        {
          "class": "b162",
          "text": " नाहम् आत्मानम् आशासे मद्भक्तैः साधुभिर्विना ।<br />श्रियञ्चात्यन्तिकीं ब्रह्मन् येषां गतिरहं परा ॥५३॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " अनन्यभजनमेव श्रीभगवतो भक्तानाञ्च परस्परं त्यागासहने कारणम्—"
        },
        {
          "class": "b162",
          "text": " ये दारागारपुत्त्राप्त प्राणान् वित्तमिमं परम् ।<br />हित्वा मां शरणं याताः कथं तांस्त्यक्तुमुत्सहे ॥५४॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " मधुर-रसस्यैव श्रीहरिवशीकरणे मुख्यत्वं तत्राधिष्ठितस्य दर्शनमेव सम्पूर्ण-दर्शनम्—"
        },
        {
          "class": "b162",
          "text": " मयि निर्बन्धहृदयाः साधवः समदर्शनाः ।<br />वशे कुर्व्वन्ति मां भक्त्या सत्स्त्रियः सत्पतिं यथा ॥५५॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " श्रीलीलापुरुषोत्तमस्य स्वेच्छाकृत-स्वाश्रय-विग्रह-गणानुगत्यमय-निज-नित्य-व्रज-वास्तव-मूल-परिचय-प्रकाशे प्रीतितत्त्वस्यैव मौलिकत्वात् न्यायाद्यस्य तदाश्रितत्वं तदधीनत्वञ्च, द्विजस्य हरिभक्तवश्यत्वञ्च प्रकाशितम्—"
        },
        {
          "class": "b162",
          "text": " अहं भक्तपराधीनो ह्यस्वतन्त्र इव द्विज ।<br />साधुभिर्ग्रस्तहृदयो भक्तैर्भक्तजनप्रियः ॥५६॥"
        },
        {
          "class": "b215",
          "text": " तत्रैव"
        },
        {
          "class": "b160",
          "text": " श्रीकृष्णप्रपन्नेषु त्यक्ताखिलस्वजनस्वधर्म्मेषु तत्पादैक-रतेषु तद्विरहकातरेषु श्रीभगवतो निज-नाम-प्रेम-परिकर-विग्रह-लीलारसप्रदानेन परमात्मीयवत् परिपालन-प्रतिश्रुति-रूपा परमाश्वास-वाणी—"
        },
        {
          "class": "b162",
          "text": " तमाह भगवान् प्रेष्ठं प्रपन्नार्त्तिहरो हरिः ।<br />ये त्यक्तलोकधर्म्माश्च मदर्थे तान् विभर्म्म्यहम् ॥५७॥"
        },
        {
          "class": "b215",
          "text": " तत्रैव"
        },
        {
          "class": "b216",
          "text": " इति श्रीप्रपन्नजीवनामृते"
        },
        {
          "class": "b208",
          "text": " श्रीभगवद्वचनामृतं नाम नवमोऽध्यायः"
        }
      ]
    },
    {
      "title": "अवशेषामृतम्",
      "paragraphs": [
        {
          "class": "b46",
          "text": "\r"
        },
        {
          "class": "b159",
          "text": " दशमोऽध्यायः"
        },
        {
          "class": "b214",
          "text": " अवशेषामृतम्"
        },
        {
          "class": "b162",
          "text": " सङ्कीर्त्त्यमानो भगवाननन्तः<br />श्रुतानुभावो व्यसनं हि पुंसाम् ।<br />प्रविश्य चित्तं विधुनोत्यशेषं<br />यथा तमोऽर्कोऽभ्रमिवातिवातः ॥१॥"
        },
        {
          "class": "b215",
          "text": " भाः १२/१२/४८"
        },
        {
          "class": "b162",
          "text": " मृषागिरस्ता ह्यसतीरसत्कथा<br />न कथ्यते यद्भगवानधोक्षजः ।<br />तदेव सत्यं तदुहैव मङ्गलं<br />तदेव पुण्यं भगवद्गुणोदयम् ॥२॥"
        },
        {
          "class": "b215",
          "text": " भाः १२/१२/४९"
        },
        {
          "class": "b162",
          "text": " तदेव रम्यं रुचिरं नवं नवं<br />तदेव शश्वन्मनसो महोत्सवम् ।<br />तदेव शोकार्णवशोषणं नृणां<br />यदुत्तमःश्लोकयशोऽनुगीयते ॥३॥"
        },
        {
          "class": "b215",
          "text": " भाः १२/१२/५०"
        },
        {
          "class": "b162",
          "text": " न तद्वचश्चित्रपदं हरेर्यशो<br />जगत्पवित्रं प्रगृणीत कर्हिचित् ।<br />तद् आङ्क्षतीर्थं न तु हंससेवितं<br />यत्राच्युतस्तत्र हि साधवोऽमलाः ॥४॥"
        },
        {
          "class": "b215",
          "text": " भाः १२/१२/५१"
        },
        {
          "class": "b162",
          "text": " यशः श्रियामेव परिश्रमः परो<br />वर्णाश्रमाचारतपःश्रुतादिषु ।<br />अविस्मृतिः श्रीधरपादपद्मयोः<br />गुणानुवादश्रवणादरादिभिः ॥५॥"
        },
        {
          "class": "b215",
          "text": " भाः १२/१२/५४"
        },
        {
          "class": "b162",
          "text": " तस्यारविन्दनयनस्य पदारविन्द-<br />किञ्जल्कमिश्रतुलसीमकरन्दवायुः ।<br />अन्तर्गतः स्वविवरेण चकार तेषां<br />सङ्क्षोभमक्षरजुषामपि चित्ततन्वोः ॥६॥"
        },
        {
          "class": "b215",
          "text": " भाः ३/१५/४३"
        },
        {
          "class": "b162",
          "text": " आत्मारामाश्च मुनयो निर्ग्रन्था अप्युरुक्रमे ।<br />कुर्व्वन्त्यहैतुकीं भक्तिम् इत्थम्भूतगुणो हरिः ॥७॥"
        },
        {
          "class": "b215",
          "text": " भाः १/७/१०"
        },
        {
          "class": "b162",
          "text": " शृण्वतः श्रद्धया नित्यं गृणतश्च स्वचेष्टितम् ।<br />नातिदीर्घेन कालेन भगवान् विशते हृदि ॥८॥"
        },
        {
          "class": "b215",
          "text": " भाः २/८/४"
        },
        {
          "class": "b162",
          "text": " निगमकल्पतरोर्गलितं फलं शुकमुखादमृतद्रवसंयुतम् ।<br />पिबत भागवतं रसमालयं मुहुरहो रसिका भुवि भावुकाः ॥९॥"
        },
        {
          "class": "b215",
          "text": " भाः १/१/३"
        },
        {
          "class": "b81",
          "text": " उपक्रमामृतञ्चैव श्रीशास्त्रवचनामृतम् ।<br />भक्तवाक्यामृतञ्च श्रीभगवद्वचनामृतम् ॥१०॥"
        },
        {
          "class": "b81",
          "text": " अवशेषामृतञ्चेति पञ्चामृतं महाफलम् ।<br />भक्तप्राणप्रदं हृद्यं ग्रन्थेऽस्मिन् परिवेशितम् ॥११॥"
        },
        {
          "class": "b81",
          "text": " श्रीचैतन्यहरेः स्वधामविजयाच्चातुःशताब्दान्तरे<br />श्रीमद्भक्तिविनोदनन्दनमतः कारुण्यशक्तिर्हरेः ।<br />श्रीमद्गौरकिशोरकान्वयगतः श्रीकृष्णसङ्कीर्त्तनैः<br />श्रीसिद्धान्तसरस्वतीतिविदितश्चाप्लावयद्भूतलम् ॥१२॥"
        },
        {
          "class": "b81",
          "text": " सौभाग्यातिशयात् सुदुर्ल्लभमपि ह्यस्यानुकम्पामृतं<br />लब्ध्वोदारमतेस्तदीय करुणादेशञ्च सङ्कीर्त्तनैः ।<br />सत्सङ्गैर् लभतां पुमर्थपरमं श्रीकृष्णप्रेमामृतम्<br />इत्येष त्वनुशीलनोद्यम इहेत्यागश्च मे क्षम्यताम् ॥१३॥"
        },
        {
          "class": "b81",
          "text": " श्रीश्रीमद्भगवत्पदाम्बुजमधुस्वादोत्सवैः षट्पदैः<br />निक्षिप्ता मधुबिन्दवश्च परितो भ्रष्टा मुखात्गुञ्जितैः ।<br />यत्नैः किञ्चिदिहाहृतं निजपरश्रेयोऽर्थिना तन्मया<br />भूयोभूय इतो रजांसि पदसंलग्नानि तेषां भजे ॥१४॥"
        },
        {
          "class": "b81",
          "text": " ग्रन्थार्थं जड़धीहृदि त्विह महोत्साहादिसञ्चारणैरः<br />येषाञ्चात्र सतां सतीर्थसुहृदां संशोधनाद्यैश्च वा ।<br />येषाञ्चाप्यधमे कृपा मयि शुभा पाठादिभिर्वान्यथा<br />सर्व्वेषामहमत्र पादकमलं वन्दे पुनर्वै पुनः ॥१५॥"
        },
        {
          "class": "b81",
          "text": " गौराब्दे जलधीशुवेदविमिते भाद्रे सिता सप्तमी<br />तत्र श्रीललिताशुभोदयदिने श्रीमन्नवद्वीपके ।<br />गङ्गातीरमनोरमे नवमठे चैतन्यसारस्वते<br />सद्भिः श्रीगुरुगौरपाद-शरणाद्ग्रन्थः समाप्तिं गतः ॥१६॥"
        },
        {
          "class": "b156",
          "text": " इति श्री-प्रपन्न-जीवनामृते अवशेषामृतम् नाम दशमोऽध्यायः"
        },
        {
          "class": "b156",
          "text": " समाप्तोऽयं ग्रन्थः"
        },
        {
          "class": "b208",
          "text": " श्रीकृष्णाय समर्पितमस्तु"
        }
      ]
    },
    {
      "title": "स्तवरत्न",
      "paragraphs": [
        {
          "class": "b46",
          "text": "\r"
        },
        {
          "class": "b82",
          "text": " स्तवरत्न"
        },
        {
          "class": "b158",
          "text": " (ग्रंथकार विरचितम् )"
        },
        {
          "class": "b156",
          "text": " श्रीश्रीप्रभूपादपद्म-स्तवकः"
        },
        {
          "class": "b81",
          "text": " सुजनार्ब्बुद दराधितपादयुगं<br />युगधर्म्मधुरन्धर-पात्रवरम् ।<br />वरदाभयदायक-पूज्यपदं<br />प्रणमामि सदा प्रभुपादपदम् ॥१॥"
        },
        {
          "class": "b81",
          "text": " भजनोर्ज्जितसज्जनसङ्घपतिं<br />पतिताधिककारुणिकैकगतिम् ।<br />गतिवञ्चितवञ्चकाचिन्त्यपदं<br />प्रणमामि सदा प्रभुपादपदम् ॥२॥"
        },
        {
          "class": "b81",
          "text": " अतिकोमलकाञ्चनदीर्घतनुं<br />तनुनिन्दितहेममृणालमदम् ।<br />मदनार्ब्बुदवन्दितचन्द्रपदं"
        },
        {
          "class": "b81",
          "text": " प्रणमामि सदा प्रभुपादपदम् ॥३॥"
        },
        {
          "class": "b81",
          "text": " निजसेवकतारकरञ्जिविधुं<br />विधुताहितहुङ्कृतसिंहवरम् ।<br />वरणागतबालिश-शन्दपदं<br />प्रणमामि सदा प्रभुपादपदम् ॥४॥"
        },
        {
          "class": "b81",
          "text": " विपुलीकृतवैभवगौरभुवं<br />भुवनेषु विकीर्त्तित-गौरदयम् ।<br />दयनीयगणार्पित-गौरपदं<br />प्रणमामि सदा प्रभुपादपदम् ॥५॥"
        },
        {
          "class": "b81",
          "text": " चिरगौरजनाश्रयविश्वगुरुं<br />गुरुगौरकिशोरकदास्यपरम् ।<br />परमादृतभक्तिविनोदपदं<br />प्रणमामि सदा प्रभुपादपदम् ॥६॥"
        },
        {
          "class": "b81",
          "text": " रघुरूपसनातनकीर्त्तिधरं<br />धरणीतलकीर्त्तितजीवकविम् ।<br />कविराज-नरोत्तमसख्यपदं<br />प्रणमामि सदा प्रभुपादपदम् ॥७॥"
        },
        {
          "class": "b81",
          "text": " कृपया हरिकीर्त्तन मूर्त्तिधरं<br />धरणीभरहारक-गौरजनम् ।<br />जनकाधिकवत्सलस्निग्धपदं<br />प्रणमामि सदा प्रभुपादपदम् ॥८॥"
        },
        {
          "class": "b81",
          "text": " शरणागतकिङ्करकल्पतरुं<br />तरुधिक्कृतधीरवदान्यवरम् ।<br />वरदेन्द्रगणार्च्चितदिव्यपदं<br />प्रणमामि सदा प्रभुपादपदम् ॥९॥"
        },
        {
          "class": "b81",
          "text": " परहंसवरं परमार्थपतिं<br />पतितोद्धरणे कृतवेशयतिम् ।<br />यतिराजगणैः परिसेव्यपदं<br />प्रणमामि सदा प्रभुपादपदम् ॥१०॥"
        },
        {
          "class": "b217",
          "text": " वृषभानुसुतादयितानुचरं<br />चरणाश्रितरेणुधरस्तमहम् ।<br />महदद्भुतपावनशक्तिपदं<br />प्रणमामि सदा प्रभुपादपदम् ॥११॥"
        },
        {
          "class": "b158",
          "text": " श्रीमद्भक्तिविनोदविरहदशकम्"
        },
        {
          "class": "b81",
          "text": " हा हा भक्तिविनोदठक्कुर! गुरोः! द्वाविंशतिस्ते समा<br />दीर्घाद्दुःखभराद्अशेषविरहाद्दुःस्थीकृता भूरियम् ।<br />जीवानां बहुजन्मपुण्यनिवहाकृष्टो महीमण्डले<br />आविर्भावकृपां चकार च भवान् श्रीगौरशक्तिः स्वयम् ॥१॥"
        },
        {
          "class": "b81",
          "text": " दीनोऽहं चिरदुष्कृतिर्न हि भवत्पादाब्जधुलिकणा-<br />स्नानानन्दनिधिं प्रपन्नशुभदं लब्धुं समर्थोऽभवम् ।<br />किन्त्वौदार्य्यगुणात्तवातियशसः कारुण्यशक्तिः स्वयं<br />श्रीश्रीगौरमहाप्रभोः प्रकटिता विश्वं समन्वग्रहीत् ॥२॥"
        },
        {
          "class": "b81",
          "text": " हे देव! स्तवने तवाखिलगुणानां ते विरिञ्चादयो<br />देवा व्यर्थमनोरथाः किमुवयं मर्त्त्याधमाः कुर्म्महे ।<br />एतन्नो विबुधैः कदाप्यतिशयालङ्कार इत्युच्यतां<br />शास्त्रेष्वेव “न पारयेऽहम्” इति यद्गीतं मुकुन्देन तत् ॥३॥"
        },
        {
          "class": "b81",
          "text": " धर्म्मश्चर्म्मगतोऽज्ञतैव सतता योगश्च भोगात्मको<br />ज्ञाने शून्यगतिर्जपेन तपसा ख्यातिर्जिघांसैव च ।<br />दाने दाम्भिकताऽनुरागभजने दुष्टापचारो यदा<br />बुद्धिं बुद्धिमतां विभेद हि तदा धात्रा भवान् प्रेषितः ॥४॥"
        },
        {
          "class": "b81",
          "text": " विश्वेऽस्मिन् किरणैर्यथा हिमकरः सञ्जीवयन्नोषधीः<br />नक्षत्राणि च रञ्जयन्निजसुधां विस्तारयन् राजते ।<br />सच्छास्त्राणि च तोषयन् बुधगणं सम्मोदयंस्ते तथा<br />नूनं भूमितले शुभोदय इति ह्लादो बहुः सात्वताम् ॥५॥"
        },
        {
          "class": "b81",
          "text": " लोकानां हितकाम्यया भगवतो भक्तिप्रचारस्त्वया<br />ग्रन्थानां रचनैः सतामभिमतैर्नानाविधैर्दर्शितः ।<br />आचार्य्यैः कृतपूर्व्वमेव किल तद्रामानुजाद्यैर्बुधैः<br />प्रेमाम्भोनिधिविग्रहस्य भवतो माहात्म्यसीमा न तत् ॥६॥"
        },
        {
          "class": "b81",
          "text": " यद्धाम्नः खलु धाम चैव निगमे ब्रह्मेति संज्ञायते<br />यस्यांशस्य कलैव दुःखनिकरैर्योगेश्वरैर्मृग्यते ।<br />वैकुण्ठे परमुक्तभृङ्गचरणो नारायणो यः स्वयं<br />तस्यांशी भगवान् स्वयं रसवपुः कृष्णो भवान् तत्प्रदः ॥७॥"
        },
        {
          "class": "b81",
          "text": " सर्व्वाचिन्त्यमये परात्परपुरे गोलोक-वृन्दावने<br />चिल्लीलारसरङ्गिनी परिवृता सा राधिका श्रीहरेः ।<br />वात्सल्यादिरसैश्च सेविततनोर्माधुर्य्यसेवासुखं<br />नित्यं यत्र मुदा तनोति हि भवान् तद्धामसेवाप्रदः ॥८॥"
        },
        {
          "class": "b81",
          "text": " श्रीगौरानुमतं स्वरूपविदितं रूपाग्रजेनादृतं<br />रूपाद्यैः परिवेशितं रघुगणैरास्वादितं सेवितम् ।<br />जीवाद्यैरभिरक्षितं शुक-शिव-ब्रह्मादि-सम्मानितं<br />श्रीराधापदसेवनामृतमहो तद्दातुमीशो भवान् ॥९॥"
        },
        {
          "class": "b217",
          "text": " क्वाहं मन्दमतिस्त्वतीवपतितः क्व त्वं जगत्पावनः<br />भो स्वामिन् कृपयापराधनिचयो नूनं त्वया क्षम्यताम् ।<br />याचेऽहं करुणानिधे! वरमिमं पादाब्जमूले भवत्-<br />सर्व्वस्वावधि-राधिका-दयित-दासानां गणे गण्यताम् ॥१०॥"
        },
        {
          "class": "b158",
          "text": " श्रीश्रीमद्गौरकिशोरनमस्कारदशकम्"
        },
        {
          "class": "b81",
          "text": " गुरोर्गुरो मे परमो गुरुस्त्वं<br />वरेण्य! गौराङ्गगणाग्रगण्ये ।<br />प्रसीद भृत्ये दयिताश्रिते ते<br />नमो नमो गौरकिशोर तुभ्यम् ॥१॥"
        },
        {
          "class": "b81",
          "text": " सरस्वतीनामजगत्प्रसिद्धं<br />प्रभुं जगत्यां पतितैकबन्धुम् ।<br />त्वमेव देव! प्रकटीचकार<br />नमो नमो गौरकिशोर तुभ्यम् ॥२॥"
        },
        {
          "class": "b81",
          "text": " क्वचिद्व्रजारण्यविविक्तवासी<br />हृदि व्रजद्वन्द्वरहो-विलासी ।<br />बहिर्विरागी त्ववधूतवेषी<br />नमो नमो गौरकिशोर तुभ्यम् ॥३॥"
        },
        {
          "class": "b81",
          "text": " क्वचित्पुनर्गौर-वनान्तचारी<br />सुरापगातीररजोविहारी ।<br />पवित्रकौपीनकरङ्कधारी<br />नमो नमो गौरकिशोर तुभ्यम् ॥४॥"
        },
        {
          "class": "b81",
          "text": " सदा हरेर्नाम मुदा रटन्त<br />गृहे गृहे माधुकरीमटन्तम् ।<br />नमन्ति देवा अपि यं महान्तं<br />नमो नमो गौरकिशोर तुभ्यम् ॥५॥"
        },
        {
          "class": "b81",
          "text": " क्वचिद्-रुदन्तञ्च हसन्नटन्तं<br />निजेष्टदेवप्रणयाभिभूतम् ।<br />नमन्ति गायन्तमलं जना त्वां<br />नमो नमो गौरकिशोर तुभ्यम् ॥६॥"
        },
        {
          "class": "b81",
          "text": " महायशोभक्तिविनोदबन्धो !<br />महाप्रभुप्रेमसुधैकसिन्धो !<br />अहो जगन्नाथदयास्पदेन्दो !<br />नमो नमो गौरकिशोर तुभ्यम् ॥७॥"
        },
        {
          "class": "b81",
          "text": " समाप्य राधाव्रतमुत्तमं त्वम्<br />अवाप्य दामोदरजागराहम् ।<br />गतोऽसि राधादरसख्यरिद्धिं<br />नमो नमो गौरकिशोर तुभ्यम् ॥८॥"
        },
        {
          "class": "b81",
          "text": " विहाय सङ्गं कुलियालयानां<br />प्रगृह्य सेवां दयितानुगस्य ।<br />विभासि मायापुरमन्दिरस्थो<br />नमो नमो गौरकिशोर तुभ्यम् ॥९॥"
        },
        {
          "class": "b217",
          "text": " सदा निमग्नोऽप्यपराधपङ्के<br />ह्यहैतुकीमेष कृपाञ्च याचे ।<br />दयां समुद्धृत्य विधेहि दीनं<br />नमो नमो गौरकिशोर तुभ्यम् ॥१०॥"
        },
        {
          "class": "b158",
          "text": " श्रीश्रीदयितदासदशकम्"
        },
        {
          "class": "b81",
          "text": " नीते यस्मिन् निशान्ते नयनजलभरैः स्नातगात्रार्ब्बुदानां<br />उच्चैरुत्क्रोशतां श्रीवृषकपिसुतयाधीरया स्वीयगोष्ठीम् ।<br />पृथ्वी गाढान्धकारैर्हृतनयनमणीवावृता येन हीना<br />यत्रासौ तत्र शीघ्रं कृपणनयन हे नीयतां किङ्करोऽयम् ॥१॥"
        },
        {
          "class": "b81",
          "text": " यस्य श्रीपादपद्मात् प्रवहति जगति प्रेमपीयूषधारा<br />यस्य श्रीपादपद्मच्युतमधु सततं भृत्यभृङ्गान् विभर्त्ति ।<br />यस्य श्रीपादपद्मं व्रजरसिकजनो मोदते सम्प्रशस्य<br />यत्रासौ तत्र शीघ्रं कृपणनयन हे नीयतां किङ्करोऽयम् ॥२॥"
        },
        {
          "class": "b81",
          "text": " वात्सल्यं यच्च पित्रो जगति बहुमतं कैतवं केवलं तत्<br />दाम्पत्यं दस्युतैव स्वजनगण-कृता बन्धुता वञ्चनेति ।<br />वैकुण्ठस्नेहमूर्त्तेः पदनखकिरणैर्यस्य सन्दर्शितोऽस्मि<br />यत्रासौ तत्र शीघ्रं कृपणनयन हे नीयतां किङ्करोऽयम् ॥३॥"
        },
        {
          "class": "b81",
          "text": " या वाणी कण्ठलग्ना विलसति सततं कृष्णचैतन्यचन्द्रे<br />कर्णक्रोडाज्जनानां किमु नयनगतां सैव मूर्त्तिं प्रकाश्य ।<br />नीलाद्रीशस्य नेत्रार्पणभवनगता नेत्रताराभिधेया<br />यत्रासौ तत्र शीघ्रं कृपणनयन हे नीयतां किङ्करोऽयम् ॥४॥"
        },
        {
          "class": "b81",
          "text": " गौरेन्दोरस्तशैले किमु कनकघनो हेमहृज्जम्बुनद्या<br />आविर्भूतः प्रवर्षैर्निखिलजनपदं प्लावयन् दावदग्धम् ।<br />गौराविर्भावभूमौ रजसि च सहसा संजुगोप स्वयं स्वं<br />यत्रासौ तत्र शीघ्रं कृपणनयन हे नीयतां किङ्करोऽयम् ॥५॥"
        },
        {
          "class": "b81",
          "text": " गौरो गौरस्य शिष्यो गुरुरपि जगतां गायतां गौरगाथा<br />गौड़े गौड़ीय-गोष्ठ्याश्रितगण-गरिमा द्राविड़े गौरगर्व्वी ।<br />गान्धर्व्वा गौरवाढ्यो गिरिधरपरमप्रेयसां यो गरिष्ठो<br />यत्रासौ तत्र शीघ्रं कृपणनयन हे नीयतां किङ्करोऽयम् ॥६॥"
        },
        {
          "class": "b81",
          "text": " यो राधाकृष्णनामामृतजलनिधिनाप्लावयद्विश्वमेतद्<br />आम्लेच्छाशेषलोकं द्विजनृपवणिजं शूद्रशूद्रापकृष्टम् ।<br />मुक्तैः सिद्धैरगम्यः पतितजनसखो गौरकारुण्यशक्तिः<br />यत्रासौ तत्र शीघ्रं कृपणनयन हे नीयतां किङ्करोऽयम् ॥७॥"
        },
        {
          "class": "b81",
          "text": " अप्याशा वर्त्तते तत् पुरटवरवपुर्लोकितुं लोकशन्दं<br />दीर्घं नीलाब्जनेत्रं तिलकुसुमनसं निन्दितार्द्धेन्दुभालम् ।<br />सौम्यं शुभ्रांशुदन्तं शतदलवदनं दीर्घबाहुं वरेण्यं<br />यत्रासौ तत्र शीघ्रं कृपणनयन हे नीयतां किङ्करोऽयम् ॥८॥"
        },
        {
          "class": "b81",
          "text": " गौराब्दे शून्यबाणान्वितनिगममिते कृष्णपक्षे चतुर्थ्यां<br />पौषे मासे मघायाममरगण-गुरोर्वासरे वै निशान्ते ।<br />दासो यो राधिकाया अतिशयदयितो नित्यलीलाप्रविष्टो<br />यत्रासौ तत्र शीघ्रं कृपणनयन हे नीयतां किङ्करोऽयम् ॥९॥"
        },
        {
          "class": "b217",
          "text": " हाहाकारैर्जनानां गुरुचरणजुषां पूरिताभूर्नभश्च<br />यातोऽसौ कुत्र विश्वं प्रभुपदविरहाद्द्धन्त शून्यायितं मे ।<br />पादाब्जे नित्यभृत्यः क्षणमपि विरहं नोत्सहे सोढुमत्र<br />यत्रासौ तत्र शीघ्रं कृपणनयन हे नीयतां किङ्करोऽयम् ॥१०॥"
        },
        {
          "class": "b158",
          "text": " श्रीमद्रूपपदरजः-प्रार्थना-दशकम्"
        },
        {
          "class": "b81",
          "text": " श्रीमच्चैतन्यपादौ चरकमलयुगौ नेत्रभृङ्गौ मधु द्यौ<br />गौड़े तौ पाययन्तौ व्रजविपिनगतौ व्याजयुक्तौ समुत्कौ ।<br />भातौ सभ्रातृकस्य स्वजनगणपतेर्यस्य सौभाग्यभूम्नः<br />स श्रीरूपः कदा मां निजपदरजसा भूषितं संविधत्ते ॥१॥"
        },
        {
          "class": "b81",
          "text": " पीतश्रीगौरपादाम्बुजमधुमदिरोन्मत्तहृद्भृङ्गराजो<br />राज्यैश्वर्य्यं जहौ यो जननिवहहितादत्तचित्तो निजाग्र्यम ।<br />विज्ञाप्य स्वानुजेन व्रजगमनरतं चान्वगात् गौरचन्द्रं<br />स श्रीरूपः कदा मां निजपदरजसा भूषितं संविधत्ते ॥२॥"
        },
        {
          "class": "b81",
          "text": " वृन्दारण्यात् प्रयागे हरिरसनटनैर्नामसङ्कीर्त्तनैश्च<br />लेभे यो माधवाग्रे जनगहनगतं प्रेममत्तं जनांश्च ।<br />भावैः स्वैर्मादयन्तं हृतनिधिरिव तं कृष्णचैतन्यचन्द्रं<br />स श्रीरूपः कदा मां निजपदरजसा भूषितं संविधत्ते ॥३॥"
        },
        {
          "class": "b81",
          "text": " एकान्तं लब्धपादाम्बुजनिजहृदयप्रेष्ठपात्रो महार्त्तिः<br />दैन्यैर्दुःखाश्रुपूर्णैर्दशनधृततृणैः पूजयामास गौरम् ।<br />स्वान्तः कृष्णञ्च गङ्गा-दिनमणि-तनयासङ्गमे सानुजो यः<br />स श्रीरूपः कदा मां निजपदरजसा भूषितं संविधत्ते ॥४॥"
        },
        {
          "class": "b81",
          "text": " स्वस्य प्रेमस्वरूपं प्रियदयितविलासानुरूपैकरूपं<br />दूरे भूलुण्ठितं यं सहजसुमधुरश्रीयुतं सानुजञ्च<br />दृष्ट्वा देवोऽतितूर्णं स्तुतिबहुमुखमाश्लिष्य गाढं ररञ्जे<br />स श्रीरूपः कदा मां निजपदरजसा भूषितं संविधत्ते ॥५॥"
        },
        {
          "class": "b81",
          "text": " कैवल्यप्रेमभूमावखिलरससुधासिन्धुसञ्चारदक्षं<br />ज्ञात्वाप्येवञ्च राधापदभजनसुधां लीलयापाययद्यम् ।<br />शक्तिं सञ्चार्य्य गौरो निजभजनसुधादानदक्षं चकार<br />स श्रीरूपः कदा मां निजपदरजसा भूषितं संविधत्ते ॥६॥"
        },
        {
          "class": "b81",
          "text": " गौरादेशाच्च वृन्दा-विपिनमिह परिक्रम्य नीलाचलं यो<br />गत्वा काव्यामृतैः स्वैर्व्रजयुवयुगल-क्रीडनार्थैः प्रकामम् ।<br />रामानन्दस्वरूपादिभिरपि कविभिस्तर्पयामास गौरं<br />स श्रीरूपः कदा मां निजपदरजसा भूषितं संविधत्ते ॥७॥"
        },
        {
          "class": "b81",
          "text": " लीलासंगोपने श्रीभगवत इह वै जङ्गमे स्थावरेऽपि<br />संमुग्धे साग्रजातः प्रभुविरहहृतप्रायजीवेन्द्रियाणाम् ।<br />यश्चासीदाश्रयैकस्थलमिव रघुगोपालजीवादिवर्गे<br />स श्रीरूपः कदा मां निजपदरजसा भूषितं संविधत्ते ॥८॥"
        },
        {
          "class": "b81",
          "text": " श्रीमूर्त्तेः साधुवृत्तेः प्रकटनमपि तल्लुप्त-तीर्थादिकानां<br />श्रीराधाकृष्णपादाम्बुजभजनमयं रागमार्गं विशुद्धम् ।<br />ग्रन्थैर्येन प्रदत्तं निखिलमिह निजाभीष्टदेवेप्सितञ्च<br />स श्रीरूपः कदा मां निजपदरजसा भूषितं संविधत्ते ॥९॥"
        },
        {
          "class": "b217",
          "text": " लीलासंगोपकाले निरुपधिकरुणाकारिणा स्वामिनाहं<br />यत् पादाब्जेर्पितो यत्पदभजनमयं गाययित्वा तु गीतम् ।<br />योग्यायोग्यत्वभावं मम खलु सकलं दुष्टबुद्धेरगृह्णन्<br />स श्रीरूपः कदा मां निजपदरजसा भूषितं संविधत्ते ॥१०॥"
        },
        {
          "class": "b158",
          "text": " श्रीदयित-दास-प्रणति-पञ्चकम्"
        },
        {
          "class": "b81",
          "text": " भयभञ्जन-जयशंसन-करुणायतनयनम्<br />कनकोत्पल-जनकोज्ज्वल-रससागर-चयनम् ।<br />मुखरीकृत-धरणीतल-हरिकीर्त्तन-रसनम्<br />क्षितिपावन-भवतारण-पिहितारुण-वसनम् ।<br />शुभदोदय-दिवसे वृषरविजानिज-दयितम्<br />प्रणमामि च चरणान्तिक-परिचारक-सहितम् ॥१॥"
        },
        {
          "class": "b81",
          "text": " शरणागत-भजनव्रत-चिरपालन-चरणम्<br />सुकृतालय-सरलाशय-सुजनाखिल-वरणम् ।<br />हरिसाधन-कृतबाधन जनशासन-कलनम्<br />सचराचर-करुणाकर-निखिलाशिव-दलनम् ।<br />शुभदोदय-दिवसे वृषरविजानिज-दयितम्<br />प्रणमामि च चरणान्तिक-परिचारक-सहितम् ॥२॥"
        },
        {
          "class": "b81",
          "text": " अतिलौकिक-गतितौलिक-रतिकौतुक-वपुषम्<br />अतिदैवत-मतिवैष्णव-यति-वैभव-पुरुषम् ।<br />ससनातन-रघुरूपक-परमाणुगचरितम्<br />सुविचारक इव जीवक इति साधुभिरुदितम् ।<br />शुभदोदय-दिवसे वृषरविजानिज-दयितम्<br />प्रणमामि च चरणान्तिक-परिचारक-सहितम् ॥३॥"
        },
        {
          "class": "b81",
          "text": " सरसीतट-सुखदोटज-निकटप्रियभजनम्<br />ललितामुख-ललनाकुल-परमादरयजनम् ।<br />व्रजकानन-बहुमानन-कमलप्रियनयनम्<br />गुणमञ्जरि-गरिमा-गुण-हरिवासनवयनम् ।<br />शुभदोदय-दिवसे वृषरविजानिज-दयितम्<br />प्रणमामि च चरणान्तिक-परिचारक-सहितम् ॥४॥"
        },
        {
          "class": "b217",
          "text": " विमलोत्सवम् अमलोत्कल-पुरुषोत्तम-जननम्<br />पतितोद्धृति-करुणास्तृति-कृतनूतन-पुलिनम् ।<br />मथुरापुर-पुरुषोत्तम-समगौरपुरटनम्<br />हरिकामक-हरिधामक-हरिनामक-रटनम् ।<br />शुभदोदय-दिवसे वृषरविजानिज-दयितम्<br />प्रणमामि च चरणान्तिक-परिचारक-सहितम् ॥५॥"
        }
      ]
    },
    {
      "title": "Back Cover",
      "paragraphs": [
        {
          "class": "b46",
          "text": "\r"
        },
        {
          "class": "b47",
          "text": " Back Cover"
        },
        {
          "class": "b217",
          "text": " श्रीमच्चैतन्य-सारस्वत-मठवर उद्गीतकीर्त्तिर्जयश्रीं<br />बिभ्रत् सम्भाति गंगा-तट-निकट-नवद्वीप-कोलाद्रिराजे ।<br />यत्र श्री-गौर-सारस्वत-मत-निरता-गौर-गाथा गृणन्ति<br />श्रीमद्-रूपानुग श्री-कृतमति गुरु-गौराङ्ग-राधा-जिताशा ॥"
        }
      ]
    }
  ]
}